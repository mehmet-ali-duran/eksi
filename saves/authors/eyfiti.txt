Author Name: eyfiti
Author Total Entry Number: 252
Author Follower Number: 16
Author Following Number: 0
Authors all entries:

the red pill
ezik, hayatlarındaki tek kadını rabb edinen erkeklerin, rabbileri kendilerini terkettiğinde çare olarak ona şirk koşmaktan başka bir şey olmayan psikolojik vakıa öğretisi. aslında öğretmesi gereken şey şirk koşmamak ve sadece o’na mabud olunması iken saygı görmek için daha rezil rüsva olan erkekleri oluşturacak akım.

evvela kendinize hakiki bir mabut edinin. sonra mahluk size zaten saygı duyar.

12.01.2023 14:05

coffee department
gigesa ve simbi kahvelerini beğendim. çalışanları epey kibar. kahve alınca içtiğiniz kahvenin bedavaya gelmesi olayını da seviyorum.

26.10.2019 20:04

the red pill
uzun ve güzel bir eleştiri yazmayı düşünüyordum ama çok üşeniyorum. şunu diyeyim:

bugün avrupa-amerika kıtasından bu yana her şeyi deneye yanıla öğrenme modası var. bu denenen şeyler devamlı mevcut olana bir antitez olarak ortaya çıkıyor ve ortada vahyin koyacağı bir sınır olmadığı için çok fena duvara tosluyor. işin ucu toparlanamayacak gibi olunca bu sefer karşı uca savruluyor insanlar. ne demek istiyorum?

modern dünya, feminizm, o hakkı bu hakkı derken saçma sapan bir düzen inşa edildi ve şimdi aynı dilden, mantıktan beslenen saçma sapan başka bir düzen arayışına geçildi. itiraz edilmesi haklı bir durum var ama o kadar yanlış yerden geliniyor ki...

mesela vahiy bize ne öğretiyor? soyun temiz kalması, nesillerin düzgün bir şekilde devamı için erkek ve kadının sorumluluğu kendi yaratılışlarına nisbetle paylaşmaları gerektiğini söylüyor. bu yolda erkeğe liderlik vasfı veriliyor ama bu nisbette de sorumluluk yükleniyor. elim oynaşta, önüme gelen tabağı çevireyim gibi saçma sapan öğretilerden uzak duruyor.

feminizmle güya eşitlik peşinde koşulurken birden ortalık pozitif ayrımcılığa büründü. antitezi olan kırmızı hapçılarsa ‘piç’ adam olmayı öneriyor. muhtemelen bu öğretiden düzgün bir şeyler çıkaran olacaktır ama erkeklerin önemli bir çoğu bu öğretiyi ‘istediğim kadınla hiç bir sorumluluğa girmeden istediğimi yaparım’ seviyesinde yaşayacak. feminizmin getirdiği eşit sorumluluğu bir çok kadının paylaşmaması gibi bu da modern insanın keyfince yaşaması için bir ekstaziden öteye geçemeyecek.

çare islam ama burada bunu görebilecek pek ademoğlu veya havva kızı olduğunu sanmıyorum. belki bir umut, düşünürsünüz.
devamını okuyayım

25.05.2019 22:21

ekşi mayalı ekmek
özel bir eğitimini almadığım için kendi kendime öğreniyorum. 1 yıla yakın oldu, her ekmek yapışımda dokusu ve tadı daha güzelleşiyor. daha bir ustalaşıyorum. severek yapıyoruz.

28.10.2018 13:47 ~ 25.05.2019 23:51

mi'yar-ı sedat
arkadaşlarla osmanlıcasını okumluyoruz (??). çok tatlı ve güzel bir mantık kitabı. tabii güzel mütalaa etmek şart.

28.10.2018 13:45

ismet özel
son üç haftadır sitesinde ‘tersinden edebiyat tarihi’ isimli bir tefrikası yayınlanıyor. severek takip ediyorum: http://www.istiklalmarsidernegi.org.tr/…d=72&pgid=0

28.10.2018 13:43

the haunting of hill house
--- spoiler ---

bunu seven lost’u da sevdi (sonu dahil).

--- spoiler ---

28.10.2018 00:40

kavaidü'l-irab
hala en sevdiğim arapça kitabı. daha iyisini okuyana kadar seveceğim.

31.07.2018 03:32

ankarsrum
dtm ithalat türkiye’ye getirtti kendisini (instagram’da ankarsrum merkezle iletişime geçtiğimde beni bu firmaya yönlendirdiler). akmerkez’in alt katından aldım ben iki üç ay öncesi. çok memnunum, tavsiye ediyorum. 1,5 kg tam buğdaydan ekşi maya hamuru yapıyorum, bana mısın demiyor. canavar adeta. kek kurabiye yanında deve kulak kalır haliyle. hatta satın alırken ‘çiğ köfte yoğurur mı?’ diye sormuştum cevap olarak ‘makarna hamuru yoğuran her şeyi yoğurur’ denmişti.

15.07.2018 12:41 ~ 12:44

ankarsrum
diğer ‘mutfak şefi’ymiş gibilerin hakikisi. bir ekmek/pizza yoğuruyor ki of of. merak edenler youtube’tan bakabilir. ama ne yazık ki türkiye’de satışı yok. amazon ingiltere’den bir kaç satıcı getiriyor galiba ama servisi yok sanırım, bir arıza olsa sıkıntı. 2016 yılında bir firma getirtmiş türkiye’ye ama şu an o firma da yok. çok üzüldüm, çünkü kitchenaid gibi bir markaya 3000 bayılacağımıza böyle bir alete 500-1000 arası daha yatırmak çok daha karlı. inşallah türkiye’de de satışı başlar :(

07.02.2018 11:57

paperblanks
kareli defteri satılmıyor artık. einstein özel kapaklısına bulmuştum bir tane, şimdi bulamıyorum :(

17.11.2017 21:36

elon musk
türkiye’ye gelmesi çok hoşuma gitti benim. hayır özgür demirtaş değilim ama mutlu oldum.

08.11.2017 22:48

hat sanatı
kişinin sülüsü heykel, nesihi de iğne oyası gibi oldu mu o hattat sanatını döktürüyordur.

08.11.2017 17:56 ~ 22:48

game of thrones'un ensest ilişkiyi meşrulaştırması
başlıktaki yazarlar meşrulaştırma ile meylettirme arasındaki farkı pek anlamamışlar. meşrulaştırmaktan kastı: iğrendiğiniz bir durumdan bir süre sonra iğrenmemek. lannister'larda iğrenirken snow-targaryan'da pek oralı olamamak gibi. ayrıca elbette tek diziyle olmaz bu işler, ama zaten genelde diziler böyle bir kapı açar. oradan ilerleyen de olur.

evet game of thrones'ta olanlar tarihte de olmuştu ama biz onu okurken iğrenebiliyoruz, burada karizmatik karakterlerle iğrenme duygusunun zayıflaması söz konusu. şükür ki ensest hala tabu. ama sizin bu meşrulaştırmaları görememeniz yüzünden 100 yıla kalmadan tabulaşmaktan çıkacak. eşcinsel evliliklerde olduğu gibi.

ekleme: evet türkiye'de de ensest yaygın. ama bir de bunu şöyle düşün: ensest, bu kadar iğrenmemize rağmen bir toplulukta varsa serbest kaldığında ne olur? alkolün aşırı serbest olduğu ülkelerde alkol daha az mı daha çok mu kullanılıyor misal?

07.09.2017 00:31 ~ 31.07.2018 03:32

kedi denilen hayvanın aslında evcil olmaması
aslında bahçeli eve göre evciller. bina tipi ev bizim için bile yeniyken onların alışmasını beklemek biraz fazla.

yazlıkta bir tane balkonumuza dadanmıştı. yiyecek vermeden gitmiyordu, zamanla balkonda gecelemeye başladı (eve alsam evde de uyurdu, herkes daha sıcağı sever ama ben alışmasın; bırakıp gideceğim diye almadım eve). gün içinde acıktığı saatler var, avlanma saatleri var, bir de yorgunken sevilme isteği saatleri. mesela avlanma esnasında sizi bile av görüp üstünüze zıplayabiliyor, sonra bir bakıyorsunuz mazlumca sevdiriyor. yani zannediyorum ki yazlıkta kalmaya devam etsem böyle yaşamaya devam etmeyi isterdi o da. hem özgürlüğü var hem de aç kalmıyor, hastalanınca bakılıyor, sevilmek istediğinde seviliyor vs. bu sebeple kediler için ideal ortam bahçeli, insanlı evlerdir diye düşünüyorum.

02.09.2017 23:58

modern ülkelerde sokak hayvanları olmaması
aklıma yeni geldi bak. suudi arabistan'da da hiç sokak hayvanı göremedim ben. en fazla çekirge. meğer ne kadar gelişmiş memleketmiş yauv sözlük kıstaslarına göre. hatta bilen bilir, o denli gelişmişler ki evinde kaplan besleyeni vardır. yani o derece. insan hayran kalmadan edemiyor.

23.08.2017 04:59

modern ülkelerde sokak hayvanları olmaması
başlık yine modern ülkeye laf atangiller ve hemen savunuya geçengillerle dolmuş. oysa ortada tercihler ve getirileri/götürüleri var. şahsen ben kedileri seviyorum, yararı da çok! okuduğum kadarıyla bi çok avrupa ülkesinde kediler yok ve fareler cirit atıyor. faredense kedi <3 tercihim elbette. onların bunu tercih etmemesi ilginç geldi ama.

22.08.2017 22:23

house of cards
son sezon spoiler:

--- spoiler ---

'böbreğimi vermedim diye mi francis?' doug

--- spoiler ---

21.08.2017 19:22 ~ 23.08.2017 22:38

okja
--- spoiler ---

film propaganda filmi onu söyleyelim. sanat bekliyorsanız boşuna ama sanırım yönetmenin de isteği buydu. mesela tekrar vejetaryen günlerime geri dönmeyi düşündüm. veya aşırı et tüketmeme rağmen biraz daha azaltmayı, gibi.
--- spoiler ---

17.08.2017 02:29

fox'ta kürtçe'ye sansür
rezalet. yıl olmuş 2017 hala uğraştığımız zihne bak.

16.08.2017 09:56

grain
merakla bekliyoruz. türkiye'de ne zaman gösterimde olur onu da bilmiyoruz :(

iyi bir eserin tam kavranabilmesi her zaman emek, bilgi, tecrübe gerektirir. ama film, bunlara sahip olamayan seyircilere de bir şeyler söyleyebiliyorsa, derdini belki tam değil ama kısmen anlatabiliyorsa çok çok iyi. değilse yine iyi (diye umuyorum).

15.08.2017 11:00 ~ 11:03

semih kaplanoğlu
(bkz: grain)

15.08.2017 10:53

eren bülbül
suçlu pkk'dır ama bazılarının gözünde pkk sevgi pıtırcığı direnişçiler olduğu için yine türk askeri suçludur. ideolojileri içinde yuvarlanıp gidiyorlar, güzel de kandırıyorlar kendilerini.

en azından hiç konuşmasanız. eren'e üzülmeseniz de olur, yeter ki açıklama yaparken sıvamayın.

14.08.2017 23:00 ~ 23:04

tüm türkiye'nin sevdiği tek kişi
kimse dememiş, ayıp ya.

tabii ki umut sarıkaya.

14.08.2017 21:49

ortadoğuya demokrasi getirmek
(bkz: emperyalizm iyiydi de çevresi kötüydü).
(bkz: evrimci solcu bilime inanan ateist ataturkcu erkek)

14.08.2017 15:14 ~ 15:17

minci
karadenizlilerin loru değildir. lor daha ıslak bir peynir, minci daha kuru.

08.08.2017 14:30

diyet
ben şöyle bir diyet yapıyorum:

kalori programlarında boyumu/kilomu yazıyor ve altivite kısmına da 'yok' diyorum. çıkan sonuca göre (ki bu durumda 1300, 1600 diyen oldu onda veremedim) başlıyorum. aldığım kalorinin %50'si karbonhidrat, %30'u yağ, %20'si protein'den oluşuyor. tabii karbonhidrat dediğim tam tahıllı ekmek (4-5 porsiyon), yulaf, ve meyve (2-3 porsiyon)'den oluşuyor. yağı da hayvansal, bitkisel yağdan dengeli bir şekilde almaya çalışıyorum. mesela yemeklerde tereyağı kullanıyor annem, ben de salatamı ya yağsız yiyorum ya da gün içinde bir çay kaşığı fıstık ezmesi, 5 fındık yiyorum. süt ürünleri olarak lor peynirinin yağ protein dengesi çok iyi, bolca ondan yiyip bi kaç kaşık yoğurt/100 mil kadar süt. yemekler 3 kaşığı geçmiyor bu arada.

bir de menümü her sabah kendim ayarlıyorum. gün içinde ona göre ekleme çıkarma yapabiliyorum böylece. üç aşağı beş yukarı diyetisyenlerden okuduğum kadarıyla en sağlıklı yolu tutturduğuma inanıyorum. 1 ayda 3,5 kilo verdim (tabii spor da var işin içinde).

ekleme: haftasonları büyük sıkıntı oluyor. her haftasonu evde ya kızartma, ya börek, ya baklava, bazen hepsi birden olabiliyor. bu hafta şunu yaptım artık dayanamayınca: iki öğünü heba etmek uğruna baklava yedim doyuncaya kadar (4 dilim), 2 börek. akşam yemedim. ertesi günü karbonhidrat ve yağı kıstığım ama protein ile suyu arttırdığım bir diyetle kapattım. pazar gününü de kalori çerçevesi içinde kalıp bir de üstüne dondurma yedim. pazartesi'ye kilo vermiş oldum o/

yani hesaplama yapmak gerekiyor, hesaplama yaparken bu işin yağdan verilmesi için uyulması gereken kuralları var. ona dikkat ediyorsunuz ve tadaaa. he boğazı tutabilmek zor bi şey o ayrı. ama demek istediğim onu da diyetisyen sağlayamaz size :)
devamını okuyayım

07.08.2017 20:43 ~ 21:48

aleyna tilki
sesi çok iyi, gesi bağları ve uzun ince bir yoldayım'a bakın. iyi bir eğitim, iyi müzisyenler el atsa kaliteli bir sanatçı olur kendisinden. çünkü pop müziğinde sesi o kadar parlamıyor ki, zaten poplarda sesin parlamasına ne kadar hacet var? öte yandan türk klasik eserlerini merak ettim kendisinden.

geçimini temin için pop yapsa ama daha kaliteli ve sesini ön plana çıkaracak işlere de el atsa diye umut edelim.

ekleme: şebnem keskin ile karşılaştırılmış sesi. şu an onu dinliyorum, onun da sesi güzel ama türkülerde aleyna'nınki daha bir güzel, özgündü.

07.08.2017 02:30 ~ 02:33

majezik'in dünyanın en harika ilacı olması
baş ağrıları için arveles, karın ağrıları için majezik.

07.08.2017 01:20

moka pot
yaklaşık üç yıldır moka pot kullanmaktayım. bir ara elektirikli aygazda yapıyordum, ama klasik modelleri buna uygun değil. aklınızda olsun, dikkat edin. ve bu sebeple zamanla pas yaptı. bugün pasları çıkarmanın bir yolu vardır deyu internetleri arşınladım ve şöyle bir formül buldum:

malzemeler:
krem tartar
fırça
cila bezi
sabun/mutfak süngeri (yumuşak tarafı)

evvela tüm parçaları sabunlu suda beklettirip, sonra bu krem tartarı azcık bir su ile macun kıvamına getirmeniz, akabinde de eskimiş moka potunuza fırça yardımıyla bu macunu sürmeniz gerekiyor. her yerini fırça ile geçince cila beziyle temizliyorsunuz. tamamen temizlenene kadar bu işlemi uyguluyorsunuz.



orjinal tarif bu, yukarıdaki benim çevirim. tabii ben krem tartarı bulamadım bugün. annem de 'yauv krem tartarmış o imiş, ne gerek var. al karbonatı sirkeyi, yap öyle dedi'. inanamadım ama deneyeyim dedim.

biraz sıcak su, karbonat ve sirke ile macunumsu bi karışım yaptım (evvelsinde moka potu sıcak suda bekletmedim, bekletsem daha rahat olabilirdi). sonra eski bir diş fırçası ile bu macunu moka pota sürdüm ve fiber bezle baya ovalayarak lekeleri çıkardım. içini dışını, mükemmel oldu ve parlamaya da başladı. içi dışı tertemiz *~*

eğer kahve tadına kötü etkisi olursa yarın editlerim.

ek: kesinlikle sıvı sabun/ makineye atma ve benzeri şeylerle temizlemeye kalkmayın. sıcak su ile rutin temizliğini yapın. çok kireç, kahve artığı vs doluştuğunda içini böyle karbonat/sirke ile temizlersiniz.
devamını okuyayım

06.08.2017 22:58 ~ 23:03

türkler hala göktanrıya inansa olabilecekler
cahil atalarımız eğer islama geçmeseydi nelere sahip olurduk şimdi diye durup durup hayıflanıyorum :( reva mıydı bize yaptıklarınız ya off.

25.07.2017 21:45

akademisyenlerin öğretmen denilince kızmaları
öğretmen lisede olur. hocam diyeceksiniz.

25.07.2017 21:43

müftülere resmi nikah kıyma yetkisi verilmesi
evrimci solcu atatürkçü alfa bir erkek olarak şiddetle karşı çıktığım mesele. yeter ya. ülkenin yakasından düşün artık. sizin yüzünüzden ilerleyemiyoruz. yoruldum şu çağda neler yaşıyoruz öf.

25.07.2017 21:41

evrimci solcu bilime inanan ateist atatürkçü erkek
alfa erkek. yani ben

25.07.2017 21:39

yerim destanınızı
gezi ile kıyası bırakıp çanakkale'ye geçmişler. e kulvar farkını anladılar tabii.

17.07.2017 15:54 ~ 15:55

arrival
--- spoiler ---

bu arada, başlıkta okudukça bazı şeyler aklıma geliyor, bu yüzden bir kaç yazı oldu ama şunu farkettim:

biz zamansızlığı henüz tam anlayamıyoruz, oysa filmdeki başrol oyuncusu bunu net anlamış. seçimleri değiştirmesi gibi bir durum söz konusu değil çünkü kadın geçmişi-şimdiyi ve geleceği 'aynı' anda yaşadığını farkediyor. bu da mutluluğu yaşamamız için acıya katlanmamız gerektiği ile ilintili. hayatında o çocuğun olması için o acıya da katlanmak zorunda. acı ve mutluluk içiçe. önce mutluluk var sonra acı diye bir durum söz konusu değil, zevk ve zevksizliği, mutluluk ve mutsuzluğu aynı anda yaşadığınızda/bunun farkında olduğunuzda hayatı olduğu gibi de kabullenirsiniz. pek bir değişim yapmazsınız. çünkü aslında acı veya mutluluğu da biz doğrusal yaşadığımız için 'hiç bitmeyecek, sonsuz gibi' algılarız. daha doğrusu mutluluk için su gibi zaman akar da acı için geçip gitmez. oysa karakterimiz için bu söz konusu değil. acı ve mutluluğun içiçe ve geçici olduğunu net olarak kavradığı için değiştirecek bir durum söz konusu değil.
--- ---
devamını okuyayım

05.02.2017 03:48 ~ 27.07.2017 00:10

arrival
--- spoiler ---

bu arada filmin hareket noktası olan 'dil düşünceyi belirler'e 100% katıldığımı düşünmüyorum. çünkü dil de kendi kendine oluşan bir şey değil, yani çevremizden ve kendimizden bağımsız değil. hatta belki de dil, düşünce yapımızdan çok algımızı, yani zihnimizin haricinde olanları gösteren bir araç/işâret. ve bu haliyle (tam da bu yüzden) dünyanın tâbi olduğu doğrusal zamana dilimiz de tâbi. oysa dil düşüncemizi ifade etmek için her zaman doğru bir araç değil. çoğu zaman 'biliyorum ama anlatamıyorum'da olduğu gibi bazen kendimizi ifade etmede bir engel hatta. ve düşünce yapımız aslında çok da doğrusal değil. bir konuya odaklanırken geçmişe gideriz, bir koku bizi çocukluğumuza götürür ve o hissi yaşarız, vs. elbette dilimizin düşünce şeklimize de etkisi kaçınılmaz, ya da düşünce şeklimizin (dünyayı algılayışımızın) dilimize etkisi.

işte heptepodlar biraz da düşünce yapımızı daha iyi ifade edebilen bir aracı bize öğretiyorlar. yani dışsal/hârici olana odaklanan bir araçtan ziyade içselliğe odaklanmış bir araç. bu yüzden kendini ifâde edebilmekte daha iyi, düşünce ve bilinçaltına hitap edebilen bir yapısı var bu dilin, biraz şiir gibi belki? ve film de tüm kurgusu ve süreciyle bize bunu veriyor. doğrusal olmayanı anlatıyor. nitekim kafamızda bir kurgu/hayal kurduğumuzda çok doğrusal gidemeyiz. zaman sıçramaları olur. sona gider, başa döner, ortaya atlarız vs. heptepod'ların dillerinin doğrusal olmadığını anladığım ilk sahnede 'işte bu, düşüncelerimizi tam ifâde edebilmek için harika bir dil/araç' diye düşündüm şahsen. bu sebeple de ekstradan beğendim.
--- ---
devamını okuyayım

05.02.2017 03:15

arrival
ursula hanımın mülksüzleri'ni beğenen bunu da beğendi.

--- spoiler ---

eğer sıkı bilim kurgucu iseniz film sizi kesmeyebilir. yani, daha doğrusu mülksüzler'i ne kadar beğendiyseniz o kadar beğenebileceğiniz bir film. çünkü 'nasıl'ın odak noktası bilim değil, iletişim ve bizim düşünce şeklimiz. uzaylılar gelse onlarla nasıl iletişim kurarız? eğer dilimiz zamanın doğrusallığını aşacak olsaydı, düşünce şeklimiz nasıl olurdu? hafızamız geçmiş-şimdi-gelecek arasında hep 'şu an'ki gibi mi çalışırdı? (yoksa hafızamız da bilinçaltımız gibi mi çalışır ve geçmiş-şimdi arasında pek farkı anlayamazdık?) ve dilimiz değiştiğinde bilimimiz nasıl değişirdi?

yani, bir bilim-kurgudan daha çok felsefi bir film ki (bilim kurgu felsefi değildir demiyorum, onun kadar 'bilimsel' gitmiyor, daha felsefe odaklı) bu sebeple mülksüzler karşılaştırması yaptım. zira benim için bilimsel açıklamadan ziyade felsefi bir gidişat 'daha keyifli' oluyor. üstelik dil konusunu seviyorum. mesela şu anda bile yedi ayaklıların dillerini öğrenme isteğim oldu hafiften, çünkü bir dil öğrenmek size o dili yaşayanların mantığına da yaklaştırır ve bu bir keşfetme heyecanıdır. işte film de yabancı dil öğrenmeye meraklı bir insanın içindeki o keşif heyecanını körüklüyor. beğenenler bu sebeple beğenirken, beğenmeyenler de 'bilim'i pek konu edinmemesi sebebiyle sevmiyor.

işin başka bir boyutu var yalnız; filmdeki kadın aslında 'gelecek'teki insanın bir trailer'ı, habercisi daha doğrusu mecazı/habercisi gibi. yani doğrusal olmayan bir zamana (kısacası zamansızlık diyelim) sahip bir dil ile yaşamaya başladığımızda zamansızlığı daha net kavrarız ve 'zamansızlı'ğın nasıl olacağına dair daha net bir fikrimiz olacağı için üreteceğimiz teknoloji/fizik kuralları da bunun nasıllığını daha iyi açıklar. bu sebeple uzaylılar 'silah'ı öğrettiklerini düşünüyorlar. çünkü tohumu o kadında. o dil o kadından yayılacak ve yeni nesiller daha zamansız düşünecek. bu da zamanı aşabilecek bir bilime/teknolojiye/alete götürecek.

işte filmden anladığım budur. tek anlamadığım uzaylılara insanların nasıl yardım edeceği? belki de zamansızlığı ifade edebilecek bir dile sahip olsalar da bunu yapabilecek teknolojiyi geliştiremediler? yani 'konuştukları/yazdıkları dil' düşünce şekillerini değiştiremiyor? ama bu garip olurdu çünkü aslında yazdıkları dil düşünmeye çok uygun bir dil. çünkü düşünürken her ne kadar dil ile düşünsek de yine belli bir doğrusal zamanı takip etmeyiz. kafamızda bir kurgu yaparken başı sonu ortası karışır. yani böyle bir dile sahip olan uzaylıların zamansız düşünce yapısı bizimkinden gelişkin olmalı. o zaman biz hangi konuda yardım edeceğiz onlara? bilenler bildirse pek güzel olur!

--- ---
devamını okuyayım

05.02.2017 02:09 ~ 02:12

sanat
hanedanlık ingiltere'deki şekliyle devam etseydi sanat açısından bugün daha farklı bir konumda olabileceğimizi düşündürtüyor bana. hoş düzgün bir uyanış var, öze dönüş; özle yeniden emeklemek; tecdid. ama zaman alacak veya belki tamamen bozulup gidecek.

11.01.2017 10:13

tasavvuf
olmasaydı, olmazdım. en azından bugünkü  olmazdım.

şöyle yaparsan mutlu olursun, böyle edersen tutkunu bulursun felan filan biraz palavra. şu bir gerçek ki kendi isteklerimizi gerçekleştirdikçe o istek midesi genişlemekte, daha fazla daha fazla olsun istemekte. çare hududu çizmekte, hayır bu isteklerin çok olmaya başladı diyip açlığa maruz bırakmakta. sonra istek obezi olup mutsuz oluyor insanlar.

özce, mutlu olmak istiyorsan hep isteklerini yapmak yerine arada kendini çeşit çeşit açlığa da maruz bırak. bak bakalım, nerelerde obezlik yapmaya başlamışsın? işte oralarda diyet yapman gerekmektedir.

11.01.2017 10:10

pokemon go
ıphone sahipleri amerikan hesabı açıp güvenle indirebilirler.

epey zevkli. insan şurayı da döneyim, şuradan belki çıkar diye diye dolanıyor etrafta. güzel de oluyor.

11.07.2016 15:43

10 temmuz 2016 pokemon yüzünden gözaltına alınmam
kıssadan hisse: pokemon yakalarken fotoğraflarını da çekecekmişiz, delil olsun diye fkglsş.

11.07.2016 15:33

avliye
islam'ın dünyaya, insanları yönetmedeki temel mantığına açık bir şekilde işaret eden bir tevildir avliye: acılar içindeki dünyada yapılabilecek en iyi adalet, herkesin hissesi oranında cennetinden bir pay vermesi, hissesinden düşmesi. kimse dünyada sınırsız mutluluğu, tam olarak istediği hayatı yaşayamaz. bunu yapanların sayısı arttıkça üzülen/mutsuz olanların da sayısı artacaktır. bu sebeple islam'ın öngördüğü düzende bireylerin azami hazzı/mutluluğundan ziyade dünyanın/evrenin kanununa uyarak belli oranda mutluluk/üzüntünün paylaştırılması vardır.

bana öyle geliyor ki islâmî bir düzende ne zenginlik/ferahlık/rahatlık şu anki varlığına ulaşabilir ne de fakirlik/mutsuzluk. ama yine de herkes eşit değildir, zengini de fakiri de, daha mutlusuyla daha mutsuzu da vardır.

28.06.2016 01:31 ~ 11.01.2017 10:07

berat albayrak'ın sare davutoğlu ile tokalaşmaması
yazılan şeyden kalkıp yazılmayan şeylerin çıkarımını yapan yurdum tartışma insanlarını maalesef yine bize gösteren sözlük başlığı.

1-) tokalaşmak caiz değildir,
2-) yolsuzluk da caiz değildir,

tokalaşmamanın övülmesi =/ yolsuzluğun övülmesi.

29.05.2016 16:39

hdp
eğer ki hdp'yi barış için destekleyen bir türksen, davan kürtlerle türklerin barışması ise bu durulan nokta bence siyasi açıdan kendi ayağına kurşun sıkmak gibidir. yani hdp'yi barış için desteklemek biraz kör göze desteklemek oluyor. devletin yayın organlarının yaptığı habere güvenmiyorsun amenna. hatta devlet olan akp'ninkine de güvenmiyorsun, ne ala. ama silahlı bir grubun gölgesi altında bulunan hdp'ye nasıl güvenebiliyorsun, anlayamıyorum (bunlardan biri de bendim yalnız, kendimi de eleştirerek bu sonuca vardım). sonra akp'yi körü körüne destekleyen liberaller gibi ahu vah eder, bi de daha evvel hiç bi türk'ün yapmadığı kadar kürt düşmanı olursun, aman ha (nitekim bu liberallerin kör göze akp'yi desteklemesi, şimdi ise müslüman düşmanlığının derecesi göz yaşartmakta.)

ama hdp'yi kürtlerin bağımsızlığını hak gördüğün için destekliyorsan, onların da bir devletinin olması gerektiğini düşünüyorsan, barışın sadece o amaca giden yolda destek sağlamak için gerekli olduğunu düşünüyorsan, elbette doğru yoldasın. siyaseti de biliyorsun o/ ama türksen yine kendi ayağına kurşun sıkıyorsun o başka.

25.05.2016 11:18

ekşi sözlük
selam dünyalı, ben buralara epey yabancı kalmış bir uzaylıyım. badilerimin entrilerini neden tek sayfa görebiliyorum? daha fazlasını görmek için ne yapmalıyım? tek tek badilerimin sayfalarında mı dolaşmam gerekmekte?

25.05.2016 11:09

sucuklu yumurtanın sucuklarına girişen adam
bence iyi bi abimizdir, şahsen sucuklu yumurtada sucuktan çok sucuğun kokusunun aindiği yımırta kısmını yemeyi severim. var ol o/

25.05.2016 11:07

berat albayrak'ın sare davutoğlu ile tokalaşmaması
iyi yapmıştır, müslümanlar için doğru olan bir şeyin sare davutoğlu'nu da üzeceğini sanmam. üzüyorsa da bu bizim (ehli sünnet müslümanlarının) iyice dejenere olduğunu gösterir.

25.05.2016 11:02

fiskobirlik
yeni bir ürün çıkarmış, 76% fındık, 6% kakaolu. alın, aldırın; o nutellaları da atıverin. bir daha kolay kolay nutella yiyebileceğinizi de zannetmiyorum. hani damak tadınıza güveniyorsanız. o kadar güzel!

15.04.2016 00:19

alphago
insan bir yandan seviniyor bir yandan üzülüyor. ama yine de bir hayret ve şaşkınlık hissi bâki. kendimizden daha iyisini yapma hevesimiz de ayrı bir hayreti hakediyor bu arada :)

ai''nin bizi zeka hususunda geçeceğini ama bunun bize zararının değil yararının olacağını düşünüyorum. yani, ai rakibimiz değil, bizim yardımcımız; ki onu üreten biziz. fiziksel sebeplerle ulaşamayacağımız alanlara ulaştıran bir araç. o sebeple seviniyorum. rakibimiz gibi görünce üzülüyorum tabii, ama gereksiz böyle görmek.

15.03.2016 11:25

alphago
kaldıramayacağınız taşı mı yapmıştık yoksa o,o

12.03.2016 22:42

brikka
moka presin yanına bunu da ekledim. ana-yavru gibi yan yana koyuyorum tezgahta çok şirin oluyorlar. bunun tadı daha espressso'ya yakın. güzel kremalı köpük için tavsiyeler

yanında kahve olarak ya cherry bean - fancy veya tchibo barista'yı öneririm. cherry bean internetten de moka'ya uygun kalınlıkta çekebiliyor. ama tchibo'dan hazır çekilmiş espresso aldım o da fena değil.

20.12.2015 13:28 ~ 13:30

bipolar bozukluk
terapistim gözümü korkutmuştu bu hastalık bende var diye. terapiye devam ettim, şu an takipte kalalım; mutlu olduğun veya depresyonda hissettiğin zamanları kaydet diyip bitirdi terapiyi psikolog, yani bende bipolar teşhisi koyamadı ama varsa da hafif seyri (sanırım hipomani) olanı var dedi. o sebeple de ben ihtiyaç duymadıkça terapiye gerek kalmadığını da ekledi. açıkçası tedavi için gerekli olan o ilaçlardan ve hastalığın artma ihtimalinden epey korkmuştum. bu arada baş ağrım için kullandığım selectra da iyi geldi, bir aydır kendimi yataklara sarılacak kadar depresif hissetmiyorum. genel olarak epey verimliyim, inşallah böyle devam eder diye dua ediyorum. ama bir çökkünlüğü beklemiyor da değilim :/

20.12.2015 13:21 ~ 13:24

sanat
insana temel yaklaşımı 'hayvanlığı' üzerinden olanlara göre sanatın da temeli 'üreme' isteğine dayanıyor. her şeyi gökten yere indirdiniz, bir bunu bayağılaştırmayaydınız iyiydi.

benim için ise kâinatı var eden yaratıcıya ulaşabilme, onu takdis edebilme niyetiyle yapılanı makbül. bizi yere çalan değil, semâlara çıkaranın peşinden gidebilmeyi isterim.

20.12.2015 13:11

bipolar bozukluk
istanbul üniversitesi tıp fakultesi öğrencileri için bir psikiyatri kitabı oluşturulmuş, pdf'isi de siteye konulmuş. bipolar bozukluk hakkında bilgiler derli toplu, şuradan ulaşılabilir.

18.10.2015 20:31 ~ 20:32

türklerin mars'ta kuracağı koloniye isim önerileri
(bkz: kim zübde-i âlemsin sen)

18.10.2015 18:58

kavaidü'l-irab
mübarek zat, büyük alim ibn-i hişam'ın yazdığı, nahiv ilmine dair sevimli mi sevimli bir risale. mukaddimesinde 'işinde mahir bir doktorun, sevdiği bir kişiye tabiplik yapması gibi bu zihnimdeki meseleleri yazdım' demekte, gönlümüzü fethetmekte. ezberlerim ben bu ibareyi, aşkla sevgiyle hemi de.

18.10.2015 14:24 ~ 14:27

şokugeki no soma
animesi iyi hoş, yemek yapma sahneleri özellikle zevkli ama o yemeği tatma sahneleri yok mu, böyle saçmalık olmaz. ergen erkeklere sevdireceğiz diye yemeği şehvetle-arzuyla tattırmak sadece animenin kalitesini düşürmüş. o sahneleri olmasa 9'luk bir anime idi.

18.10.2015 14:19

selectra
nörolog, baş ağrım (ders çalıştığımda kafamda doluluk hissi çok oluyor) sebebiyle yazdı bunu bana (aslında lustral yazdı ama o satılmıyormuş bu ara, bu da onun muadili imiş, ben bunun ismini daha sevdim). internette hakkında kötü şeyler yazılıyor genelde ama bana yan etkisi öyle çok olmadı. başta bir soğuk algınlığına yakalandım, biraz da midemi bulandırıp iştahımı kesti ama bunlar bence çok da ciddi değil. hatta iştahımın kesilmesi iyi de oldu, kilo verdim (iştahın kesilmesi de iyiymiş yha dfjgj). daha iki haftadır kullandığım için baş ağrıma iyi gelecek mi bilmiyorum, ama devam edeceğim inşallah. biiznillah iyi de geleceğine inanıyorum. bu arada bu ilaçları doktorunuz tavsiye ettiyse bir deneyin, iki hafta vs dişinizi sıkın, eğer yan etkileri çok ciddi olursa değiştirmesini de söyleyin ama mümkün mertebe kafanıza göre bırakmayın. eğer doktorunuz ilgili değilse doktor değiştirin tabii ama bi iki gün ilacı kullanıp bırakmak olmaz, kendi kafanıza göre kesmek ise hepten kötü. bir de internetten okuyup da karar vermeyin, bir deneyin. yan etkiler herkeste farklı oluyor.

hatta içerken kendimle dalga geçip ehe mutluluk hapı vaktim gelmiş ehe diye içip eğleniyorum. hayattan zevk almaya bakacan...
devamını okuyayım

18.10.2015 14:08 ~ 14:21

bipolar bozukluk
yarım saat bir derse odaklandığımda başım ağrıyor diye nörologa gittim. mr çektirdi, çok şükür temiz çıktı. bir kaç sorudan sonra bana lustral yazdı (lustral satılmıyormuş diye selectra alıyorum ama). geçen yıldan beri yoğun bir tempoya girdim, işim de stresli diye tanıdık bir psikoloğa (bilişsel davranışçı terapi için) gideyim dedim. iki kişilik bir terapiye girdim, tanımadığım diğer terapist, ilk terapinin sonunda 'sende bipolar olmasından şüpheleniyorum' dedi, epey korktum. sebebi de, baskılı konuşmam, rutinden sıkılmam, mutfakta iş yaparken dağınık iş yapmam ve takıntılarımmış (okb de bipolara eşlik eder dedi). günlük olarak duygularımı yazmamı istedi. bir hafta yazdım öyle, bipolar için bir teste soktu. bu sefer 'bipolar olmandan daha eminim artık, bu antidepresan tek başına bu hastalığı daha da tetikler, iyi bir psikiyatriste git' dedi (bana önerdiği psikiyatristin seansı 800 liraymış, öeh benim ona gücüm yetmez dedim). ama ben hala bu tesbitine tam katılmadığım için şimdilik takipte kalalım ve günlük yazmaya devam edeyim dedim. tesbitine tam katılamadım, zira dikkat dağınıklığım var mı diye bana sordu ama beni bunun için özel bir teste sokmadı mesela. zaman zaman dikkat dağınıklığım oluyor, yaptığım işlerden sıkılıp ara veresim geliyor (ama her şeyi yarım bırakmıyorum), çok fazla şeye ilgim de var veya bazen odaklanmada sorunlar yaşıyorum ama iyi bir şekilde ders de yapabiliyorum ve genelde dersimi yaparken epey odaklanırım. genelde neşeli bir insanım ama ara ara her şeyden sıkılıp yattığım yerden anime izlerim, manga okurum vs (tüm gün ve gecem böyle geçebilir). bazı bazı radikal fikrilerim ve eylemlerim de oldu hayatımda, bazen de etrafımdaki aynı insanlardan da sıkılıyorum dedim, bunlar da tesbitini kuvvetlendirmiş. ama ben yine de pek kabullenemedim, zira internette bu hastalığa sahip olan insanların yazdıklarına baktığımda bu atakların hem kendileri için hem de etrafları için çok zor geçtiğini gördüm, bende ise öyle bir durum yok. 'sendeki çok şiddetli değil, zira muhafazakar bir yaşam sürüyorsun. bu da uçlara gitmeni önlüyor' dedi bir de terapist.

her neyse, işte ben kendimden tam emin değilim diye günlük tutmaya devam ediyorum. üç hafta içinde tekrar psikologla seansım olacak, eğer iyice emin olursa terapistin tesbitlerini de içeren bir dosyayla çapa duygu durum bozukluğu merkezine gitmeyi düşünüyorum. şu anda inşallah bipolar değilim diye dua ediyorum, ama takdiri ilahi tabii.
devamını okuyayım

18.10.2015 13:54 ~ 22.10.2015 17:00

bipolar bozukluk ve sanatsal yaratıcılık
yaratıcılık çalışkanlık olmadan mümkün olabilecek bir şey değil, ne kadar deha derecesinde zekaya sahip olursanız olun uzun süre çabalamadan elinize bir şey geçmez. ancak zekanızla, dehanızla övünüp durursunuz. şimdi bu hastalığa sahip olan sanatçılara, bu hastalık sebebiyle sanatçı olmuşlar demek bu sebeple hakaret gibi geliyor bana. evet, belli bir dereceye kadar bu hastalıkla yaratıcılık arasında bir korelasyon vardır belki ama bunun tek başına ortaya bir şeyler çıkarmaya sebep olmayacağı da ortada. öteki türlü tüm bipolar hastaları bir sanatçı, dahi vs vs olurdu.

18.10.2015 13:11

islam'da modernleşme
ben sevdim kitabı, tabii bunda gelenekselciliğimin etkisi yok değil ama okurken soru işaretleri bıraktığım yerler de oldu. tabii kitabı köklü eleştirecek, veya değerlendirebilecek akademik bilgiden yoksunum. bu sebeple değerlendirme niyetine şu linkş koyayım, hem aklımdaki soru işaretlerinin bir kısmına değinmiş bu yazı, hem de kitabın bir özetini de çıkarmış: http://www.taneldemirel.com/…leler/demirel-2013.pdf

bu değerlendirmeye eklemek istediğim nokta ise, eşârî-maturîdî-mutezîlî tartışması kısmının biraz daha açılması ve eşâriliğin 'haklı' bulunmasının sebeplerinin karşılaştırmalı, daha geniş bir izahının olması gerektiği. ama kitabın konusu bu olmadığı için belki, daha özet geçmek durumunda kalınmış. bana epey yetersiz geldi bu bölüm (tabii esas bilgi alanımı islam ve onun ilmî dalları oluşturduğu için bana sadece bu bölümün yetersiz gelmesi de olası).

31.07.2015 14:46

milletçe alkışlıyoruz
yolda beni gördüğünde bunu yapacak olanlara okkalı bir tekbir patlatacağım biiznillah. tekbirden felan korkuyorsanız yolda gördüğünüz başörtülü-çarşaflıya böyle hareketler çekmeyin he. hem medrese çocuğuyuz, sesimiz de gür çıkar^^

burayı okuyan çarşaflı-başörtülü, kısaca tesettürlü bacım: eğer yolda alkış tufanına rast gelirsen sinme, olabildiğince tekbirle haykır. muhtemelen korkup dağılacaklardır etrafından, bunu da etrafına yay ^~^

11.04.2015 15:33

friendfeed
bir dünya gözüyle kapandığını görsem rahatlayacağım demiştim ama hüzünlendim yine ya. giremeyince garip hissettim. bir de kapanışına denk gelmek istiyordum, yetişemedim. son anlardaki anatolian komedisi ile çok güldüm ama, emeği geçen ve keps alanların ellerine sağlık \o/

orada benimle tanışan, iletişime geçen herkese de teşekkür ederim. incinmeler, kızmalar oldu ama 6 yılın sonunda hissettiğim en bariz şey orada eğlenmiş ve gülmüş olduğumdu, neye kızdığımı veya incindiğimi hatırlamıyorum bile. sevdik hep \(^~^)/

11.04.2015 10:48 ~ 12.04.2015 11:25

espresso
esse'de bu ara bialetti-moka satılıyor, ben de bir tane aldım. cherry bean'den de kahve aldım, moka'ya uygun. sonuçtan gayet memnunum, güzel süt de ekleyip içiyorum ^~^

28.03.2015 20:37

abnormal summit
23. bölümde enes kaya'nın tüm konuşmalarını kesmişler, ama uzaktan görüntüde var. hüzünlü ve üzücü oldu benim için bu bölüm, yokluğu hissediliyormuş onu farkettim. insan memleketinden manzakarın dile getirilmesini seviyormuş ne olursa olsun.

31.01.2015 19:06

abnormal summit
güzel ve eğlenceli, bazen çok fazla 'erkek' muhabbeti dönüyor ama genelde kadınlar içerisinde yaşadığım ve bu ara erkek ahbaplarla pek muhabbetim olmadığı için bu durum bana göre bir artı. enes kaya türkiye'yi çok muahafazakar gösteriyor muhabbetine de katılmıyorum, diğer pek çok ülke temsilcilerinin yaptığı gibi allayıp pullamıyor, genel portreyi çiziyor(du)bence (arada abartsa da). he skandal işine başta üzüldüm ama o da tipik bir türk erkeği davranışı olmuş (muhafazakar ama uçkur peşinde) diye düşündüm evvela ama sonra mülakat ile eşini aldattığını yalanladı enes kaya (yazının sonuna bakabilirsiniz).

gelelim benim favorilerime:
1- takuya terada. capon terbiyesi görmüş efendi çocuk, ve hakikaten güzel (hem dışı hem içi rjfj, tabi programda izlediğim kadarıyla). bazen kendisine laf edenlere iyi laflar dediği de oluyor. yalnız amazing dansı feci, isildedim izlerken. öte yandan geleneksel japon dansını yaparken bir o kadar hayran kaldım (14. , 23:10). bence takuya ve grubu, geleneksel-asya danslarından sentezlenmiş ve modernleştirilmiş bir dans tarzı geliştirseler daha güzel olurmuş ama demek hitap ettikleri gençler, amazing gibi garabet hareketleri seviyor. :/
2- alberto. uç görüşler (geleneksel-modern/genç-yaşlı) arasında denge sağlayan yorumlarını seviyorum, yaşam ile alakalı neyin önemli olduğunu güzel hatırlatıyor bir de.
3- enes kaya. kompleksli değil, tüm sataşmalara karşı tek başına durabiliyor, ağzı iyi laf yapıyor. bir de programda birisi çok ezildiğinde enes kaya ona yardım ediyor. mesela ilk programda belçikalı kanadalı'ya dilleri ile alakalı sataşınca onu güzel oturtmuştu. 21. bölümde çin'liye çok yüklenilince programda, ona da bir yardım etti. belçikalı'yı çok sevmemesine rağmen hediye bölümü kısmında güzel bir ayakkabı aldı, diğer pek çoklarının aksine başından sağmadı vs. ayrıca programı epey bir eğlenceli hale de getiriyor bence (karşılaştırma yapmak için enes kaya'nın olmadığı bölümlerden sonra yine yorum yapacağım). muhafazakarlığının benden yana en mühim sıkıntısı bunun daha çok kadın üzerinden yapılması (türkiye'de olduğu gibi). bir de fazla laf ebesi olduğu için bilgisi olmadığı konularda da ahkam kesmesini sevmiyorum. ama öyle bir programda yine iyi idare etti bence, ben şahsen onda birini beceremezdim.
4- çinli (zhang yuan idi galiba). fazla milliyetçi ama bence sıcak kanlı, iyi kalpli biri. program biraz ilerledikçe milliyetçiliği de törpüleniyor gibi geldi. hayallerini ve annesini anlatırkenki kısımları öneririm bilhassa.

sevmediklerim: avusturalyalı, belçikalı ve fransız. genç ve ukalalar, bana göre fazla ergenler. genelde pek ortak görüşte olmadığım için galiba bir de, sevemedim. yine de ailelerinden bahsettiklerinde onları da biraz sever gibi oldum.

ekleyeceğim bir şey de, enes kaya'ya ne olursa olsun sahip çıkmaya çalışan bizim gençlerdi. arkadaşlar, eğer bir insan yanlış yapmışsa özür dilenmeli, üste çıkılmaya çalışılmamalıdır. enes kaya'ya sahip çıkmaktansa 'enes kaya'yı seviyoruz ama bu yaptığı büyük yanlışlıktı, ülkecek kore halkından özür diliyoruz temsilcimiz adına ve utan içindeyiz' diyebilmeliydik. utanması gereken yerlerde utanmazsak ülke adına iyi işler ve iyi insanlar çıkaramayız. biz kalkmışız özür dilemek yerine programa ahkam kesiyor/trip atıyoruz bir de. kaldı ki enes kaya ülkemizi yanlış tanıttı diyemedim ben sonunda, tam da bizim genel erkek profilimize uygun bir profil çıkardı en son haliyle. o halde şikayetimiz var ise işe kendimizden başlamalıyız, biz düzeldikçe yurtdışına çıkan, bizi temsil eden insanlar da düzelmiş olacak. çünkü onlar bizim içimizden çıkıyor, yerden bitmiyor (tabii burada bence hangi ırktan olursa olsun erkekler de zaaflarının farkına varıp bir çeki düzen vermeleri gerekir kendilerine. zira karısını aldatan tek erkek türklerde değil, genel bir insan erkeği sendromu. türk erkeğinin belki de diğer erkeklerden farkı muhafazakar/aileci takılıp bunu bir yandan en alasından işlemesi, yani ikiyüzlülüğü. yoksa 'aldatma' eyleminde bir ırka özel olduğunu düşünmüyorum ben.)

düzenleme: bu yazıyı yazdıktan sonra mülakâtı okudum: yani eşini evlendikten sonra aldatma yokmuş enes kaya'nın ifadesine göre. ayrıca şahıs olarak programdaki kadar 'muhafazakar' da değilmiş, türk ananelerini tanıtmak için öyle davranmış. yazımın bazı kısımlarını tekrardan düzenledim o sebeple. bir de enes kaya'nın kendisinden de özür dilemem gerek, bir üst paragrafta yazdıklarımdan dolayı. ama yine de birilerine ülkece sahip çıkmadan evvel iyice araştırmamız gerek sahip çıkabilmemiz için, tabii benim gibi bir yazı yazmadan evvel de iyice bakmak gerek yalanlama olup olmadığına.
devamını okuyayım

28.01.2015 23:37 ~ 01.02.2015 11:17

kahve
ben bundan fazla içince deli gibi cesaretli oluyorum. içim içime sığmıyor, normalde serin kanlı düşünerek yapmayacağım pek çok şeyi amaan salla diyerek yapar oluyorum. bir enerji patlaması olsa gerek. kalp kütleyince insanın yapmayacağı şey olmuyor.

27.12.2014 19:25

tanrı
tanrının bunca kötülüğe izin verip, sonra da hiç müdâhil olmadan durup izlemesini eleştiren pek çok ateist var. evet, eğer yaradan bizim zamanımıza dahil olup, olayların gelişimini beklerken müdahil olmamış ise bunu anlaması biraz daha zor olur, nasıl sabrediyor diye (derin iman sahipleri anlar da, ben zorlanırım). fakat eğer yaradanın zaman dışı olduğunu kabul eder ve bunun üzerinde biraz tefekkür edersek, sandığımız gibi olayları akışına bırakan; öylece bekleyen bir varlık olmadığını da anlarız. zira bu acılar çekilirkenki bekleme, bize nisbetle beklemedir. ona nisbetle ise (teşbihte hata olacak ama) bir göz açıp kapama mesâbesindedir, o kadar bile değildir. yani yaratılanlar olarak bizim durumumuz, sanki yaradanın zihninde bir anda geçen düşünceler gibidir, bu haliyle kötülüğün var olması da tuhaf olmaz. zira yaradan pür iyilik yaratabileceği gibi, pür kötülük de veya her ikisini de yaratabilir. romanları, sinemayı vb şeyleri düşünün, son derece kötü olmamasına rağmen iyiye nisbetle kötülüğün var olmadığı seneryolar nereye dek devam eder veya bizi tatmin eder? son derece iyi/mutlu ve hiç kötülüğün var olmadığı hikayeler/romanlar/filmler/oyunlar düşünelim. bir yerde sıkılmaz mıydık? yaradan için niye böyle olmasın ki? iyi ve kötülüğün eşit (bana kalırsa iyiliğin daha da fazla) olduğu bir âlem ve tüm bunlarla baş etmesini isteyececeği kullar yaratmasının önünde ne engeli olacak? son derece mükemmel, iyi bir varlık olması bile buna engel olamaz. zira bu şekilde bir âlemi yaratmak istemesi bile yaratması için kâfîdir, nasılsa kötünün hesabını da neticede o görecektir.

bir göz açıp kapama mesâbesinde olan olaylara müdahil olmadı diye kızabiliriz, zira bize öyle gelmez o iş. ama buna da yaratılanlar olarak pek karşı çıkmamızın bir manası yok,
1- karşı çıkınca olaylar rayına girmiyor.
2- karşı çıktın, reddettin ve bu dünyada bir şeyler elde ettin diyelim, o zata ne ki bundan? hiç kimse inanmasa herkesi yok eder nihayetinde.

bir de allah çok kibirli yea diye eleştirenler var. tewbeler olsun ya rabbim. güzel insan, kibir dediğin şey, senin/benim gibi varlığı kendi kendinin gereği olmayan, muhtaç, acizlerin haksız yere büyüklük göstermesine denir. allah her şeyin yaratıcısı, tabi kendini övecek, azamet sahibi olduğunu kullarına açıklayacak. sen, ben değiliz yani. had bilmeli insan biraz.

diyorsun ki, ben allah olsam böyle olmaz, çok mütevazi olurdum. ya bana kalırsa, sen/ben allah olsa idik (haşa) her gün ama her gün kendimizi övecek kitaplar indirirdik. şu dünyada iki gram iyilik yapsak kendimizi bir şey zannediyoruz, ne mütevaziliği allah'ını seversen.
devamını okuyayım

27.12.2014 19:19 ~ 12.04.2015 16:03

tasavvuf
çok çok kaba olacak yazacaklarım, bilhassa da teşbihlerim, ama devamlı tasavvufun islam karşıtlığı, hadislerde/ayetlerde, en azından günümüzdeki sistemleşmiş hali olan rabıta+zikir+murakaba hali vb'nin birebir karşılığının olmaması yüzünden eleştiri aldığı için aşağıda anlatacağım usülde kafamda kodladım, bu şekilde de bize anlatıla geldi:

şimdi efendim, işe en baştan başlıyoruz: allah, tüm kullarına sadece tek bir kitap indirip, onun ile hitab edebilecekken, bunun yerine insanların içinden güzel kulları seçip onlara elçilik görevi vermiş, ki bu kimselere peygamber diyoruz. zira, biz insanlar teorik bilgiyi uygulama ile tam kavrayabiliyor ve kendimiz de daha rahat uyguluyoruz. elçiler de teorinin pratiğe dökülmesi için bize örnek oluyorlar. resulullah (s.a,v) de bu örneklerin en kâmili. tabii sahabe dönemi için böyle. bizim dönemimiz için de ama bir farkımız var sahabi ile:

sahabi bizzat resulullah (s.a.v)'i görüyorken, biz onu kitaplar aracılığıyla biliyoruz. oysa onu içimizden bir örnekle görmemiz, uygulayabilmemiz açısından daha rahat olurdu. şeyhin işlevi de bu olmalı, resulullah s.a.v'e hareketlerinde, ahlakında benzeyip, bunu yeni nesillere uygulamalı göstermeli (o alemlere rahmet olarak gönderildiği için kimse tam o olamaz ama ona benzeyebilir).

evet, resulullah zamanında tarikat yoktu, mantık yoktu, mezhep yoktu, felsefe yoktu, bilim yoktu, resulullah vardı, yine müşrikler/inkarcılar/azgınlar vardı. onun yokluğunda ise ümmet değişti, zira koşulları değişti, coğrafyası değişti, zamanı değişti. o vahyi doğru anlayabilmek için gerekli araçlar da gittikçe fazlalaştı bu sebeple. sarf gelişti, nahiv gelişti, mantık çıktı, tasavvuf çıktı. bunların epeyce bir kısmı islam-arap ve diğer kültürlerin karışımından meydana gelmiştir. bunun bana kalırsa başka bir yolu da yoktu, her bir kültür islam'ı kendi kültürüne, coğrafyasına göre anladı, bu hususta hep çok tartışma; savaş oldu ve islam bu yüzyıla kadar böyle geldi.

şimdi tekrar dönelim tasavvufa. tasavvuf; aklını, fikrini, dikkatini mevlada toplayamayanlar için bir rehber niteliğindedir. nasıl ki bedenimiz hasta olduğunda 1- iyi bir tabip, 2- tedavi (perhiz+ilaç) gerekiyorsa benim gibi manevi hasta sahipleri için de 1- tabip (yol gösteren/şeyh), 2- tedavi (şeyhin uymamı istediği hususlar+virdler) gerekiyor. burada sıkıntı şuradan kaynaklanabiliyor genelde: tabibini seçerken iyi seçeceksin, aklını kullanacaksın. kendine göre temel ilkelerin olabileceği gibi nakşi silsilesinde önerilen hususlara da dikkat edebilirsin: şeyhinden beklentin şeriata ve sünnete ittibası, resulullah (s.a.v)'in ahlakıyla ahlaklanması olur. böyle bir şeyhi bulunca da onun uyguladığı tedaviye ikide bir itiraz etmez, teslim olursun. itiraz ettikçe faydalanman azalacak, tedavin yavaşlayacak zira.

bunun dışında bir sürü tartışmalı mevzu var tabii. rabıta, himmet, vahdeti vücud vb. ama ona da başka zaman, belki tasavvufta derinleşir, bir şeyleri hakkıyla tecrübe edinebilirsem değinirim. şu halimle bu kadar bozuk bir kelamda bulunmam dahi ukalalıktı. o sebeple bitireyim mevzuyu.

rabbim onun istediği gibi kullar olabilmeyi hepimize nasib eylesin.
devamını okuyayım

27.12.2014 18:53 ~ 19:03

espresso
her defasında evde deneyeceğim bu kahveyi diye bir heves ediyorum, sonra iyi bir tanesi için bir sürü para vermek gerektiğini okuyunca yine türk kahvesi, ikisi bir arada vb. ile yetiniyorum. böyle dönem dönem yokluyor bu.

filtre kahve diyeceksiniz, ama bu arahiç içemiyorum onu ben. üstelik çeşitli demleme yöntemlerini denememe rağmen. yani bir filtre kahve içmektense türk kahvesi, daha da kötüsü ikisi bir aradayı tercih ediyorum :ı

27.12.2014 17:56

istanbul kahve festivali
kahveye doydum bu festivalde. güzeldi hoştu. ortamda baya bir yobaz hipster gibi gözüktüm galiba ama ne olursa olsun keyif aldım fjfk. espresso workshop'u en eğlenceli ve güzeliydi, eğitimci abiye buradan selamlar olsun. sayesinde/yardımıyla yaptığım latte, bugün festival alanında içtiğim en güzel kahveydi (ehe tabi workshop'taki kadar kaliteli öğütücü+makine+kahve kedide olsa, o bile öyle güzel yapardı).

baktım ki evde espresso yapmak çok pahalıya geliyor, ben de kervansaray idi galiba, onun menengiçli, kakuleli türk kahvesini aldım. tadı hoş, içimi bal gibiydi. festival yarın da var, gitmeyenlere tavsiye ederim. 25 lira veriyorsunuz, bir sürü şeyi bedava tadabiliyorsunuz, şahane^^

27.12.2014 17:52 ~ 21:05

syphon coffee maker
sirkeci'de coffeetopia diye bir yerde denedim, french press ile olan filtre kahvesinden iyi ama espresso değil yine de. bu arada diğer farklı yöntemle hazırlanan kahveler de var burada, haber etmiş olayım.

21.12.2014 19:17 ~ 22.12.2014 19:29

psycho-pass
person of interest ile beraber güzel gidiyordu, ama ikinci sezon da bitti ,_,

21.12.2014 17:44

anime
bağımlılıık yapıyor ve bu iyi değil. sadece tembelleştiriyor. bu ara iyice kapıldığım rehavet yüzünden hepten dibe çökmeme sebep oluyor :ı

19.08.2014 18:11

akame ga kill
dövüşler iyi dövüşler.

19.08.2014 18:10

kimi ni todoke
sawako'un temiz ve naifliği pek güzel. insan hayret ediyor.

19.08.2014 18:09

ao haru ride
liseli olmak için birebir.

19.08.2014 18:08

muhammed basil et-tai
ıraklı bir fizikçi, kelam kozmolojisi üzerinde de çalışıyor. şöyle bir röportajına ulaştım. ayrıca türkçe'ye çevrilmiş şöyle bir makalesi de var.

fizikçi değilim, o sebeple fizik üzerine yazdıklarının sahihliğini teyit edemem ama yapmaya çalıştığı şeyi sevdim (bilhassa kelam ilkelerini özetleyen kısmı). uçan kaçan biri de değilmiş gibi geldi (yani ilmî bir ciddiyeti var manasında).

29.05.2014 04:33

türkiye'nin şeyhler dervişler memleketine dönmesi
yubbii! diyeceğim de, bir derviş görebilsem? kaldı mı memlekette hiç derviş, bir elin parmağı kadar?

22.05.2014 23:58

brad pitt
rivayete göre sabun kullanmıyormuş, http://www.sabah.com.tr/…ittten-sasirtan-itiraflari

gördükçe vouuv yerine iuuuv demeye başladım artık, bari al da yeşil sabun kullan. ama tabi bi yunan tanrısı olmak kolay olmuyor, bolca kokmalısınız ki insanlar kokunuzun haşmetinden dolayı sizden çekinsin, djfj.

09.05.2014 10:47

kampüs cadılarının veet standını işgal etmesi
hazır elleri değmişken bizim fatihli genç islamcıların kozmetik reklamlı afişler üzerine yaptığı gibi 'edeb yahu' da yazaymışlar keşke ya dkjd.

hemen ekleyeyim (ciddili) ben her ikisini de seviyorum şahsen. dört bir taraftan tek tip kadınlar gibi olmaya zorlandığımız bir dünyada islamcısı/feministi, ama öyle ama böyle buna karşı koymaya çalışıyor. kıl tüy meselesi ekseninde değil, böyle bakıyorum ben olaya.

04.05.2014 00:03 ~ 00:06

kuran'da başörtüsü yoktur yalanı
yetmez ama evet. 'kuran'da allah vardır yalanı' iddiasıyla gündemi yerinden oynatacak bir yiğido ne zaman çıkacak acaba. o yalan bu yalan, gel sen de biraz şurda oyalan.

26.04.2014 11:21

ezan
bizim buraya yakın bir camide çok hoşuma giden bir ezan okunuyor, ben de kaydetmeyi ilk defa aklettim. şansıma yağmur ses efekti de dahil oldu ^~^

merak edeni şuraya alalım.

10.04.2014 21:53

cosmos a space-time odyssey
dublajlısı onlayn izlenme mekanlarına düşmüş, hobarey \o/

ama dublajsızı daha mı güzel acaba?

19.03.2014 20:10

hidayet şefkatli tuksal
http://serbestiyet.com/…ldim-gercekler-ve-yalanlar/ hem nalına hem mıhına \m/

eğer akp'li iseniz bu yazı size üzer, eğer akp karşıtı olsun da ne olursa olsun diyorsanız da bu yazı sizi üzer.

18.03.2014 12:45 ~ 12:46

hidayet şefkatli tuksal
star gazetesinden ayrıldığının haberi yapılmıyor, tvitırda bizzat kendisi yazmış. biraz özen lütfen, gözleriniz iyice körleşmesin. he, yarın öbürgün çıkar, pardon kuzenim yazmış derse başka. ama öyle bir şeyi de hidayet hanım yapmaz benim bildiğim.

18.03.2014 11:26

hidayet şefkatli tuksal
hoşunuza gider mi bilmem ama star gazetesinden kovulmamış, kendisi çıkmış: https://twitter.com/…ksal/status/445715986411716608

o zaman ya kaset yalan ya da bb kovmadan kendisi ayrılmak istemiş.

18.03.2014 09:53

rte'nin berkin elvan'ın annesini yuhalatması
izlemedim, izlemeyi de istemedim ama okumak bile yetiyor. gençler sokağa insin, hiç ordan çıkmasın mı istiyor nedir :(

15.03.2014 10:17

avrupa
medeniyet'in beşiği

14.03.2014 20:32

kupa çekme aleti
hayalimdeki alet! baya da ucuzmuş hem. bir de on liralığı var, kararsız kaldım fjgjdk. zati kargosu üründen pahalıya gelecek, bari on liralığı alayım. daha kalitelidir kim bilir?

14.03.2014 19:19

gmail
reklam almaya başlamış, üye olmadığım çeşitli yerlerden her gün reklam mail'i alıyorum. işin ilginç tarafı sadece bir mail adresimde oluyor bu, niye acaba? yani, gugıl bu. paraya ihtiyacı da olmaz ki böyle mail ile reklam alsın diye düşünüyor insan ama dünya malı işte. ye ye bitmiyor tabi.........

14.03.2014 10:22

dinci caps
ağlattı ,_,

https://www.facebook.com/…872750633/?type=3&theater

14.03.2014 10:17

dinci caps
çoğunu sevmedim ama güzelleri de varmış ya, şu mesela:
https://www.facebook.com/…239031096/?type=3&theater

içinde tekfir bile edilmedi!1!1 sjgjdjdfj.

14.03.2014 09:54 ~ 09:56

ekşi itiraf
bu ara, peşpeşe, hunharca başlıklara gidip 'felanı/filanı çok seviyorum yea' diyesim var. oysa sevmediğim, mızmızlandığım şeyler de var ama onları yazmak içimden gelmiyor.

seviyoruz işte, bir kere bununla yola çıkınca sevecek şeyler de çoğalıyor.

12.03.2014 23:52 ~ 13.03.2014 00:04

cibali baba
ben çok seviyorum bu babayı ya. aman gavurcuklarımız ölmesin! ^~^

12.03.2014 23:21

dostoyevski
çok seviyorum ya ama ilerleyen yaşlarımda da okuyabileyim diye kitaplarını hemen bitirmiyorum. bir tane var mesela, duruyor kitaplıkta. başlamaya kıyamıyorum ama bu dünyadan okumadan da göçetmek var (gerçi ahrette cennete gidersem orada okuyabilirim!)

12.03.2014 21:37

mesnevi
"bir zayıf, görsen ki ister âh amân;
titreşir toptan melek, hep âsuman!

dişleyip döksen, akıtsan onda kan,
dişlerin inler, tükenmez ağrıdan.

kuy'ya varmış bakmış aslan aksine,
orda, düşman oldu aslan kendine.

kendi aksiyken sudan aksetmede,
nefsi dönmüş, bir kılıçtır çekmede,

halka zulmetmek için meyl eylesen;
bak senin zulmün, huyun aks eyleyen!"

mesnevî-i manevi'den. bugün berkin'in fotoğrafını görünce aklıma geldi. berkin, uğur kaymaz, ceylan önkol ve daha tc'nin/suriye'nin/dünyanın, bizlerin katlettiği nice çocuklara, masumlara gelsin.
devamını okuyayım

12.03.2014 20:34 ~ 20:50

yeryüzünde tek bir çocuk bile acı çekiyorsa
muhtemelen dostoyevski'nin karamazov kardeşler'de ivan'a söylettirdiği sözdür. birebir böyle geçiyor muydu hatırlamıyorum fakat ivan, çocukların dahi eziyet gördüğü bir dünyada tanrı'nın var olmasını garipsiyor ve bu minvalde sözler sarfediyordu. ama kitap bir ivan'dan ibaret değildi, karşısında imanlı genç kardeşi alyoşa da vardı, bunu da belirteyim.

ve hayatının bir döneminde dostoyevski bunu demiş de olabilir, zira çocuğunu ufakken kaybetmiştir ve haliyle bu da onu etkilemiştir. belki de ivan'a söylettirdikleri de bununla alakalıdır?

12.03.2014 20:16

mazlum savaşı
mazlûmiyet dâima zikredilerek yapılan savaş. amentüsü ise mazlumiyetini devamlı zikretmen ve her yaptığını bunun ile örtbas etmen. bu işin pîrî ve öncüsü isrâil idi ama artık savaşabilmenin, dilediğini yapabilmenin ön koşulu olarak her toplum, her görüş sahibi tarafından kullanılır oldu. hani diyorlar ya, petrol bitecek ve su savaşları başlayacak. işte su savaşları olur, olmaz bilmem fakat şu anda yoğun olarak mazlumların savaşı almış başını gidiyor. hatta bu yüzyıl mazlumların birbiriyle savaştığı yüzyıl olarak da anılır belki. akşam tuncay özkan'ı dinledim, yahu şu ülkede kemalistler dahi mazlum oldu ya, düşün neler bekleyecek bizi.

bir ülke veya bir taraf da çıksın ve ben mazlum değilim arkadaş, asarım keserim, bütün bunlar benim hakkım desin; mazlum doz aşımı sebebiyle gidip yanlarında savaşacak kıvama geldim neredeyse.

10.03.2014 22:35 ~ 22:36

yapay zeka
örnek olarak şu verilebilir mi emin değilim, ama işime çok yarıyor orası kesin:

ufakken biz hâfızlar arasında, bir ayette geçen bir kelimeden yola çıkarak o âyeti, sûresini bilmek epey büyük tebrik toplardı. işin aslı arapça ve islâmî ilimlerle uğraşıyor iseniz bunun faydası da çok. lâkin ben bunu hiç bir zaman beceremedim. ama şimdi tabletime kuran-ı kerim yükledim. arapça yazılışını bilince içinde arama yaparak ayetleri/sureleri çok rahat bir şekilde bulabiliyorum. eh, tabletimi de muhakkak yanımda tuttuğum için bunun avantajı çok oluyor. bir nevî, bende eksik kalanı tamamlıyor.

teknolociyi üretecek zekâyı insana bahşeden rabbe hamdolsun \o/ (ordan biri çıkacak, iyi de onu imanlılar üretmedi diyecek; farketmez. birimiz hepimiz için, fjfj.)

05.03.2014 17:06 ~ 17:08

zeka
süsü edeptir. zekî biri ukalalık yapabilir, kimileri de mazur görür ama bu kişi bir de edepliyse yanından ayrılası gelmez insanın.

04.03.2014 10:19

mustafa sarıgül'ün prostestocuyu yumruklaması
chp halkçı olmayı yanlış yerden algılamış anlaşılan, dkfgkd.

04.03.2014 00:08

rahmetimiz gazabımızı aşacaktır
böyle böyle zıllullah olunuyor demek. o,o

04.03.2014 00:05 ~ 00:12

yusuf suresi 30. ayet
http://www.kuranmeali.org/…rani_kerim_mealleri.aspx

bir iki ay kadar evveldi, rüyamda ak sakallı bir dede görmüştüm, olayı burada da anlatmıştım ama link vermek yerine özet geçeyim. (biliyorum, o linkler bakılmadan öylecene duruyor):

bu dede, erkekleşme, erkekliğe özen manasında entecilik' tâbirini kullanarak bana öğüt veriyordu (öğütün içeriğini hatırlamıyorum fakat enteciliği hoş karşılamadığı aklımda kalmış). bilenler bilir, ente arapça'da erkekler için kullanılır. entecilik de, bir nevi erkeklik taslamak, erkek gibi olmaya çalışmak manasına geliyor (rüyadan yorumladığım kadarıyla). derken, geçenlerde bir gün nahiv âlimi olan bir zattan (kendisine seydâ diye hitâb ediliyor) konu ile alâkalı olarak şunu öğrendim: kurân-ı kerim'de sadece bir yerde özne (fâil), müennes/dişil olmasına rağmen fiil/yüklem müzekker olarak gelmiş. işte bu yer de yusuf suresi - 30. ayetmiş. ayet-i kerime'de bir kadın topluluğundan bahsedilmekte. fakat 'dedi/dediler' manasında olan fiilin "qâlet" şeklinde müennes olarak zikredilmesi lâzımken, bu ayet-i kerime'de müzekker hâli olan "qâle" şekliyle gelmiş. bunun sebebi ise bahsedilen bu kadın topluluğunun 'erkeksi' davranış sergilemeleri, bir nevî erkekleşmeliriymiş. seydâ'yı dinleyince birden münevverlendim ve rüyamı hatırladım, pek sevindirik oldum. şimdi âyetlerin manasını koyayım, sonra bir iki laf daha edeceğim kısmetse. evvelâ ömer nasûhi bilmen çevirisi:

"ve şehirdeki birtakım kadınlar dedi ki: «azîz'in refikası, genç kölesinin nefsinden muradını almak istiyormuş. muhakkak ki, onun yüreğini kaplayan ince deriyi bir sevgi parçalamış. şüphe yok ki, biz onu elbette bir apaçık sapıklık içinde görüyoruz." ömer nasuhi bilmen

bu meál bir kaç tanesi içerisinde en sevdiğim olmasına rağmen, aradığım manayı (erkekleşen kadın topluluğunu) tam vermemiş. o sebeple bana oldukça kaba gelen, ama beri yandan da aradığım manayı ancak verebilen bir meál'i daha koymak istedim:

"şehirdeki bazı kadınlar, "aziz'in karısı uşağıyla düşüp kalkmak istemiş, ona sırılsıklam 'aşık olmuş. belli ki kadın iyice azmış" diye dedikodu ettiler." mustafa öztürk

bu çeviri, erkekleşen kadından ne kastedildiğini ve müennes bir fiil/yüklem yerine müzekkerinin getirilmesinin sebebinin ne olduğunu daha iyi kavramama vesile oldu. ikinci meál'de de görüldüğü gibi, bu kadınların gıybet ederkenki laf atış tarzları bir kahvehâne ortamını çağrıştırmakta: sanki mahallemizin erkekleri toplanmış ve mahallenin gözdesi hakkında ileri geri konuşurmuş gibi bir ifâde biçimleri var. işte bu yüzden erkeklikle nitelenmişler, allah'u á'lem.
devamını okuyayım

03.03.2014 23:29 ~ 23:52

hikem-i ataiyye
ilkeler şeklinde yazılmış ya, çok seviyorum. elimde osmanlıca nazmen tercümesi var, ara ara sevdiklerimi buraya da korum diye düşündüm. bismillah:

sakın allah'a itiraz etme - talebim hâsıl olmadı diyerek,
nefsine eyle itiraz ancak - edebim hâsıl olmadı diyerek.

03.03.2014 20:59

iphone'a kılıf takmayı görmemişlik saymak
her şeyimiz görgülü idi, bir bu kaldı. niye böyle şeyler diyorsunuz ya, kalbim kırıldı şimdi. benim gibi telefonvari şeyleri berbat kullananlar için kılıf şart ,_,

02.03.2014 23:25 ~ 23:26

cips
ne nemrut bir yiycekmiş he, uzun süre ara verip yiyince anladım. allah'ın verdiği güzelim nimetleri ne de acaip çarpıtıyoruz.

02.03.2014 20:42

aile
iyidir, hoştur ama bunun bile imtihan olduğunu unutur isen sana içlerinden biri bunu hatırlatır ille.

02.03.2014 20:38 ~ 21:09

kadir-i mutlak
insanız ya, allah'u teâlâ düşünüp de ibret alalım diye akıl-fikir vermiş ya, onu keyfimiz nasıl istiyorsa ona göre kullanabiliriz öyleyse. durmaksızın eleştirmemiz gerekir: herkesi, her şeyi. yaratıcımızı da eksik bırakmayız hâliyle. "her şeyin yaratıcısı o ne de olsa, ben dâhil yapılan tüm kötülüklerden bir pay onda da var (hâşâ), o halde ilk eleştirilmesi gereken zat da o'dur ancak" diye düşünüyoruz (bu düşünce biçiminden ben de hâriç değilim.) bu eleştiriler genelde insânî özelliklerin allah'a atfedilmesi sonucu oluşuyor. o, bizim istediğimiz şekliyle iyiyi yaratmak, kötüyü biz istediğimiz zaman def etmekte zorunlu, aksi takdirde, hâşâ bizim yaratıcımız olmaya hak kazanamaz, sonuçlarına da katlanmak zorunda kalır. eğer bizim birbirimize kibretmemiz yanlış ise, onun da bize etmesi yanlıştır. eh, hâliyle durmaksızın bize karşı da övünmemelidir.

oysa allah diler ve yaratır, öyle bir varlığa niye yarattın, hadi yarattın ama böyle olmak zorunda mıydı diye efelenebilmek de ancak cehûl insana has bir şey olsa gerektir. yarattıktan sonra varlığının devam etmesi bile ona bağlıyken hem de. üstelik, onun hikmetini acele olarak ömrümüzün baharında, yetmedi bu dünyada görmek istiyor, göremeyince de hayalkırıklığı yaşıyoruz. oysa sabırla, çalışarak ve inanarak beklememizdir bize yakışan; kul olarak. olsundu ama, hazır bu dünyada becerebiliyorken (bize izin verilmişken) yapalım, nasılsa (ister inançlı ister inançsız olalım) bir daha bu dünyaya gelecek hâlimiz yok.

yine allah'ın kendisini ayetlerinde, dâima bize övmesinde de garip karşılanacak bir şey yoktur, zirâ kibrin kötülüğü bize nisbetledir. yoksa onun kendisini övmesi kötü değildir, zira buna ancak o lâyıktır. sende var olan bir takım özelliklerinin müsebbibi sen değilsin diye övünmendir yanlış olan, her şeyi yaratan zat'ın sana kendini övmesi garip değildir bu sebeple. ama bizler insanız, neyin niye var olduğuna, bizim ne olduğumuza dâir bilgilerimiz hem kısıtlı hem de bilsek bile unutup kendi hevâmıza göre yolumuza devam etmeye çalışıyoruz. bu sebeple allah'u teâlâ mütemadiyen peygamberleriyle bize kendini hatırlatıyor. hani belki biz insanlık olarak kibirlenmesek, övünmesek, başkalarını ezmeye kalkışmasak bize kendini başka türlü tanıtacaktı; medeniyet/uygarlık dediğimiz şeyi var etmemizle beraber haddimizi de giderek aşmamız sebebiyle had bildirmek, ne için var olduğumuzu hatırlatmak üzere bize kendini bu yönüyle de tanıttı.

kâdir-i mutlak bir yaradanın medeniyetle beraber insanlık tarihine girdiğine dâir iddilara bir de bu gözle bakabiliriz. elbet hakîkati en kâmil şekliyle o bilir.
devamını okuyayım

02.03.2014 20:36

aşık veysel
dinledikçe efkârlandırıyor, çay içirtiyor.

01.03.2014 19:44

var olmak
şöyle yazmıştım iki ay kadar evvel (başka bir yere, buraya değil ama yazdıklarımı yeniden hissedince buraya da koyayım istedim):

ömrüm var olmaktan sıkıntı duymakla geçti, hem var olmanın kendisinden hem de bu varlığın kadın kalıbında şekillenmesinden. insanların hayatlarında ilk hatırladığı şeyler olur ya, işte benim hatrıma gelen ilk şey beni sarmalayıp boğan 'sıkıntı' idi. büyüdükçe bu sıkıntıya müsebbibin ne olduğunu bulmaya çalıştım. ufakken yeterince eğlenemiyor oluşumdu, belki de o zamanlarda bana epey ağır gelen kuran'ı kerim'i ezberlemekti. biraz daha büyüdüm, artık o sebepler yoktu fakat o boğuculuk hâlâ devam ediyordu. bu sefer sebebim değişti, artık eğlenememek değil kadın olarak var olmaktan dolayı sıkıntı duyuyordum. zira, kadınlık (en azından benim etrafımdaki hâliyle) erkekliğe nisbetle daha da sarmalanan, etrafı çevrelenen bir şeydi; kurallar, kurallar ve kurallar. o halde sıkıntımın kaynağı kadın olmak ve beraberinde getirdiği sınırlanmışlıktı. erkek olabilseydim, ah olabilseydim her şey geçecekti veya erkek kadar genişlik sâhibi olabilseydim. çeyrek asrı tamamladığım bugünlerde, bu senede farkettim ki meğer erkeklik de paket hâlinde nice sıkıntılarla geliyormuş, insanlık da hayvanlık da; meğer var olmanın kendisi bir dertmiş. kime, ne tarafa baksam var olmakla ilgili çeşit çeşit sorunlarla boğuşuyor, eğer insansa dili de olmasından mütevellit bundan yakınıyordu. var olmaktan pek memnun kimse de bulunmuyordu, ille bir şikâyeti ve yakınması vardı. ve nihâyet, mahluk olarak her şeyimiz tam olsa bile tırnaklarımız niye uzuyor diye yakınabilecek kapasitede olduğumuzu farkettim. kalıplar sadece yakınmamız için bir araçtı, biz var olmayı kabullenemiyorduk veya daha doğrusu bize verilen varlık nimetini şükürsüzlük peşinde harcıyorduk (istisnâlar dışında). kimimizin diğerlerine nisbetle daha haklı gerekçeleri vardı elbette; zira bazıları daha şanslıydı, bazılarına nisbetle âdâletsizlik vardı. ama dışarıdan şanslı görünenin de şikâyetleri eksik olmuyordu ki?

bugüne geldiğimde ise, artık var olmaktan sıkıntı duymuyorum, aksine buna seviniyorum (hâlâ eski alışkanlığıma zaman zaman müracât etsem de). zira bana verilmiş en büyük hediye var edilmemdi. buna lâyık görülmüşüm, o halde iş niye "var" olduğumun peşinden çocuksu bir şekilde koşturmak değil, bunu bir nimet bilip yaratılmışlığın; var edilmenin hakkını (en azından elden geldiğince, bu gayretle) ifâ edebilmekti. bunun dışındakiler bu sorumluluktan kaçmak için bir araçtı sadece. işte hediyenin o yanını bu yanını çekiştirip mızmızlanmayı bırakınca artık sıkıntılarım azaldı, zira buna vakit kalmamıştı. yapılması gereken bundan böyle belliydi.

bugüne kadar ve bundan sonrasında da bana en yüce hediyeyi; var olma nimetini bahşeden, yokluktan varlığa çıkarmaya lâyık gören rabbime hamdolsun. ve hep beraber bu var edilişe kısmen de olsa lâyık olabilmeyi bize muvaffak kılsın, bu yolda bize yardımını da ihsân eylesin.
devamını okuyayım

19.02.2014 01:11 ~ 01:13

tasavvuf
çok eleştiri, hakaret alıyor ama müslümanların hâli tüm bu eleştirilere rağmen düzelmiyor. etraf, ilim/eleştiri/yeni yeni ictihad kaynıyor ama düzeliyor muyuz? ahlakımızı düzeltmemize yardım edecek, ihlâsı kuracak bir terbiye sistemi sunuyordu tasavvuf, müslümanların yenilmesiyle o sistem de çöktü. veya belki de o sistem çöktüğü için müslümanlar bir türlü belini doğrultamadı. kendim dâhil, düzelmeyen ahlakımıza bakıp bakıp üzülüyor, iç geçiriyorum.

işte bu sebeple ben çok seviyorum tasavvufu, tarikatı. tam teslim olamıyorum her zaman, bazen sunni damarım, bazen de kuşkuculuğum kaplıyor her yanımı ama şunu gün geçtikçe farkediyorum: okuduğum hiç bir ilim ahlakıma ve huşû içerisinde ibadet etmeme tasavvuf/tarikatın tesir etmesi gibi tesir edemiyor. zira, o ilimlerin ilgisi başka alanlara kayarken tasavvufun tüm ilgisi, emeği bunun üzerine kuruluyor; ahlakın/edebin yerleşmesi, ibadetlerin kul tarafından da sevilmesi için sistemleştiriliyor.

allah'ı çok sevmişsiniz ey büyük zatlar. bize de böylesi nasip olur inşallah.

19.02.2014 00:47 ~ 11:56

sadeddin taftazani
şerh'ul akâid'ini severek okuyor, fâideleniyorum. allah ondan râzı olsun.

ayrıca, ibni arâbî hazretlerini eleştirmiş de olması hiç mantık dışı gelmiyor, bir kelam âlimi de olduğunu düşünürsek. mesela mutasavvıf olan imam rabbânî hazretleri de (kendisinden çok istifâde etmesine rağmen) ibni arâbî'yi eleştirmiştir (tabii aşırıya kaçmadan). ama selefîlerin taftazâni'yi sahiplenmesi ilginç bir konu. mantık ilkeleri, kelâmî yaklaşım da onların saldırıları arasında yer almıyor muydu (ben mi yanlış biliyorum)? yoksa tasavvufu ortak düşman ilân edip amaca giden yolda birleşmemiz gerek mi dediler?

19.02.2014 00:24 ~ 01:52

ipad mini with retina display
pek seviyorum kendisini ama bir sorunum var, space tuşu bazen geç algılayabiliyor, bastıktan sonra yazdığım harfi evvelki kelimeye birleştiriyor. mesela bu cümleyi göstererek örnekleyeyim:

"pek seviyorumk endisini ama bir sorunumv ar, space tuşu bazen geça lgılayabiliyor, bastıktan sonra yazdığım harfi evvelki kelimeye birleştiriyor."

yau ben mi yazmayı beceremiyorum? ama android tabletimde iken böyle olmuyordu, aynı beceriksizlikte olmama rağmen.

düzenleme: onun vitamini kabugunda sağolsun, assive touch yavaşlatıyormuş cihazları ve bu soruna yol açabiliyormuş. kapattım, düzeldi gibime geldi.

29.01.2014 09:47 ~ 15:52

tebliğ
insandan insana yapılır. zira, örnekle, ahlak ile verilmek istenen mesajı daha güzel anlar, yaparız. kimi zaman kitaplarla da olur ama her zaman o kitapları şerh edecek zatlara ihtiyaç duyulur. yeri gelir peygamber, yeri gelir büyük bir allah dostu, yeri gelir samimi bir mümin olur ama dikkat edilecek hususları vardır. sözlükte vs, dinkardeşlerim ne olursa olsun üsluplarına dikkat etsinler diye şu linki bırakıyorum. allah yardımcımız olsun, ne olursa olsun mümin ahlâkından uzaklaşmamayı bize nasib etsin.

22.01.2014 21:36 ~ 21:37

el cezire türk
her bir yandan resimler, reklamlar akan sayfalardan sonra blogvari web sayfası pek sardı. ve içeriği de farkını bariz hissettiriyor. şükürler olsun sonunda bir medyamız oldu ya.

22.01.2014 21:28

allah
varlığı bana bahşeden zat. daha ne isteyim yau ben!

tabii böyle değil, varlığımın devamı için de kendisine muhtaç olmam hasebiyle istiyorum da istiyorum. şükürler olsun ki o pek cömert \ô/

22.01.2014 21:25

coursera
ben de en sonunda bir sınıfa kaydoldum bu sitede. ingilizcem pek iyi olmadığı için zorlandığım oluyor ama bir yandan bunun gelişmesi için de iyi aslında. böyle böyle hiç değilse ingilizcem ilerler diye düşünüyorum.

22.01.2014 21:18

okek
osmanlılar, 'misl-i müşterek-i asğar' demişler. çok seviyorum ben onları ya ^~^

15.01.2014 23:17

kadızadeliler
kendilerini öğrenince çok şaşırdım. imparatorlukta vehhâbî gibiler baya söz sâhibi olmuş zamanında demek.

13.01.2014 00:21

caner taslaman
söylediklerinden sadece fizikçiler değil, ilâhiyatçılar da rahatsız olabiliyor:

http://www.twitlonger.com/show/n_1rtn9nh

uzun uzun yazacaktım ama mustafa öztürk hoca güzelce yazmış, okunmalı. islâm ile bilim'i buluşturayım diye çamları devirmekten çekinmeyen gençler de fâidelenir belki.

10.01.2014 18:51

birinci dünya ülkeleri
yeni köle olarak 'göçmenleri' kullanırlar, göçmen iseniz diğer vasıflarınızın pek de bire hemmiyeti yoktur:

http://www.dunyabulteni.net/…stan-evcillestiriliyor

evrensellik, insana değer verme, hepsi bu ülkelerde maşallah. yersek dicem ama sözlükte şöyle bir tur atmamız durumumuzun vehâmeti için kâfi.

05.01.2014 20:52

umut sarıkaya tipi mutsuzluk tanımları
kabak çekirdeğini çitlerken ucuna fazla bastırmak ve kabuğun ayrılmasını zorlaştırmak. battı balık yan gider, ziyan olmasın diye kabuğuyla yutmak.

01.01.2014 23:40

grip
bu hastalığa karşı bağışıklığı kuvvetlendirmek için:

gribal macun:
50 gr. çörekotu tozu
" " zerdeçal "
" " zencefil "
" " tere "
" " japon turbu (veya kara turp tozu)
" " ısırgan tohumu
" " hardal tozu

aktardan bu karışımı al, yarım kg. bal ile karıştır, macun kıvamında olsun. malzemeleri yarı yarıya yapıp da deneyebilirsin. bilhassa grip başlangıcında günde sabah akşam birer tatlı kaşığı yenecek. kolay yemek için bu macunu direkt yutmayı dene, ağızda dağılınca yemesi biraz daha zor zira.?
devamını okuyayım

30.12.2013 12:26

kabak tatlısı
halamın bir püf noktası var, buraya da yazayım da sevenler dener belki:

düdüklü tencere. evet yanlış duymadınız, düdüklüde kabakları az suda pişiriyorsunuz ama kapağını sadece üzerine örterek. tam kapamadan. bunun için de devamlı gidip gelmeniz gerekiyor zira hemen taşabiliyor ama tadı haarika oluyor.

29.12.2013 14:38

halvet der encumen
bir zâtın kedisi varmış, 'öyle güzel eğittim ki bir insan gibi şöyle şöyle oturur kalkar, böyle böyle yer' diye arkadaşlarına över dururmuş. bir gün arkadaşı da demiş ki, 'madem bu kadar özel kedi, bir davet ver de görelim maharetini.' derken, davet günü gelmiş çatmış. sofralar pek güzel, kedi de pek edepli; zâtın dediği kadar varmış. tam yemeğin ortasında dâveti isteyen kişi cebinden fareyi çıkarmış, kediye göstermiş. eh kedi de kendinden geçip ortalığı yıkıvermiş (hoş fareyi şimdiki bizlere gösterseler aynı tepkiyi de verebilirdik ya, demek o zamanlarda daha normal karşılanıyormış).

bu kıssa nefsimize örnek olması münâsebetiyle bana anlatıla geldi hep. nefsimizi şöyle edeplendirdik, böyle terbiye ettik demekle olmuyor, zira bir fareye bakıyor iş. diyelim kendimizi kapatıyoruz bir köşeye, efendim gıybet yok, nemâmcılık yok, filan şekilde davranmayacağım, bundan böyle bu kötü huyları değiştireceğim diyoruz, başlıyoruz ibadete. şöyle güzel zikrediyor, böyle huşû ile kılıyoruz namazı (daha doğrusu öyle zannediyoruz). fakat odadan çıkıp insan içine çıkınca (insan görünce) tüm terbiyemiz oluyor yerle yeksân. zira hem kendi kendimize değişmemiz, kendimizi terbiye etmemiz o kadar kolay değil (bunun için allah'ın yardımı gerek) hem de bunu imtihan olmadan, dünyadan azâde bir kuytu köşede yapmak da yetmiyor. yani tabiri caiz ise, fareyi göre göre terbiye 'edilmek' şart. fare yerine koy en sevilen arkadaşlarla oturup dedikodu yapma keyfini, ticarette insanlarla haşır neşir olmayı, hoca iken talebe; talebe iken hoca karşısında olmayı.. vs. vs. gider. belki debu sebeple nakşî şeyhleri (en azından benim bildiğim kolu) halvet der encümen (halk içinde hak ile beraber olma) ilkesini benimsemişler ve mürîdlerini de bu yola teşvik etmişlerdir. mürşîd (kulun allah'tan yardım istemesine cevap olarak onun terbiyesine vesile kıldığı zat) de mürîdi halk içinde kaybolmasın ve hakkı bulsun diye elinden tuttuğu, onu terbiye ettiği kişidir (burada hakkı bulmaktan kasıt, allah ile beraber olduğunu unutmayıp gafil olmama ve her amelini buna uyarak yapma gayretinde olmaktır). işin özü, nakşî şeyhleri, müridlerini 'fareyi' göstere göstere, nerede, nasıl ondan sakınılacağının yordamını öğreterek terbiye eder; onlar da böyle terbiye edildiği için işin inceliklerini bilirler. böylece múmin, elinden ve dilinden emin olunandır mazharına layık olabilir.

kişinin kendi karakterini dahi öyle kolayca degiştirememesi aslında çok teemmul edilmesi gereken bir mesele benim nazarımda. bir insan en çok kendisini bilir, ve kudreti en çok kendi üzerinde olması gerekirken nasıl huyunu değiştiremiyor, bu nasıl kendi amelinin hâliqi olmaktır? kendi huyunu dahi yardım olmaksızın değiştiremeyen insan neyi değiştirebilir? açıkçası ben tüm çabalarıma ragmen sevmediğim huylarımın olduğu gibi durduğunu görünce tam bir acziyet içinde çöktüm ve rabbimin yardımı olmadan pek bir şey başaramadığımı 'eskiye' nazaren birazcık daha kavradım.

ekleme: bu yazıya kimi itirazlar olabilir. benim aklıma gelen bir kaç tane var ama sonra yazmayı düşünüyorum onun için.
devamını okuyayım

27.12.2013 14:43

eleştirel düşünme
internette, elime geçen kitaplarda nereye baksanız karşınıza çıkacak bakış; 'herkese/her fikre karşı temkinli, uyanık olmamız; eleştirel bakmamız lâzım'cılık. en son başladığım kitap da söyleyeceklerini tam söylemeden bu tebliği yapıverince içim iyice şişti, şişmekle kalmayıp bir de kavruldu üzerinize âfiyet. şu 'bakış' ile ilgili bir şeyler yazmadan bu kitaba devam edebilmem kâbil değil dedim, kenara bıraktım. bu tembihe neden böyle sinirlenmeye başladım tam bilemiyorum, ihtimal çok fazla karşıma çıktığı için bunaldım ama beni rahatsız eden bir tarafı da var. bunun izini sürebilmek için yazmaya karar verdim.

'eleştirel bakma'nın beni rahatsız eden iki vechesi var. evvelâ yukarıda da değindiğim gibi bir fikri, bir yazıyı eleştirmekle, sıkıntılı kısımlarına işaret edip yerine yenisini kaim kılmak ile yetinmiyor, bu bakışı herkesin edinmesini de gerekli görüyor. ve hatta eleştirisine her başlayışında evvela bir söylev çekerek bu bakışı allayıp pulluyor. yetinmiyor, felâhın ancak eleştirel bakma, temkinli olma ile mümkün olacağını iddia ediyor, zaten metnin kalan kısmında da hiç bir iddiası bu kadar güçlü olmuyor. o iddia ettikçe bende sivilceler çıkıyor. hani bu tavsiye kısmını es geçip eleştiri kısmına gelse o kadar tepkili olmayacağım belki ama bu girizgâh beni cidden yoruyor. sonra işin eğlenceli kısmı başlıyor; eleştirel bakmak'tan kasıt yeni bir iddia ortaya atmak değil, sadece eskisinde bir gedik açmak, eleştirdiği şeyin doğruluğunu sarsmak ama yeni bir doğru iddia edememek; konuyu yapabildiği kadar bulanık hale getirmek. 'öyle değil, böyle olmak zorunda' demek yerine; 'öyle olmayabilir, böyle olabilir, ama olmayabilir de' gibi bir karışım içine sokmak. varabileceği nihâi fikir aşağı yukarı şöyle oluyor: "herkesin doğrusu kendine, herkes iyi de olabilir kötü de. şu iş güzel de olabilir, olmayabilir de. nereden baktığına bağlı." ortaya atılan fikir mutlak bir doğru olmak yerine kaygan, her an başka bir fikre dönmeye müsait.

niye varacağı nihâi yer böyle oluyor? zila eleştire eleştire artık kendisine de böyle bakıyor, iddia edeceği her düşüncede bir gedik buluyor ve yanlışlanamayacak cinsten yazma gayretine giriyor. yanlışlanamayacak cinsten yazmanın kuralı da mümkün mertebe iddiasız olmak, her an kaçış yolunu hazır bulundurmak. genelde belli tabuları yıkmak ve ezber bozmak için 'eleştirel bakmamız' savunuluyor ama bunu ilerlettiğimizde varabileceğimiz yeni ezber hepsinden kötü: sadece var olanları eleştiren, yeni bir iddiası olmayan, ortayolculuktan ileri gidemeyen fikriyât. bu benim tam da içinde bulunduğum bir hâlet-i ruhiye, ki yazılarımda da bâriz şekilde bunun izlerini görebilirsiniz. bu sebeple herkese temkinli olmak tavsiye edildiğinde bu kadar kızmaya başladım; temkinli davranmayı hayatınıza yedirdiğinizde, evet başkalarını kendi doğrularınızla boğmuyorsunuz, onlara -eleştirel bakış dışında- bir şeyi telkin etmiyorsunuz (ki bu telkinin diğerlerinden aşağı kalır yanı yok) ama kafa karışıklığından da kurtulamıyorsunuz. hâliyle amel edemeyip tembellik çukurunda kayboluveriyorsunuz.

her şeye karşı temkinli olmak bir yere kadar fâide sağlayabilir fakat kesinlikle 'herkes'in bu bakışa sahip olması iyi bir şey olmaz. herkes temkinli davrandığında eleştirebileceğimiz ne kalacak ki? kimse hiç bir doğru iddia etmediğinde fikrî yapımızda ne türden bir gelişmeye sahip olabileceğiz? düşünsenize neye elinizi atsanız, aşağı yukarı şöyle bir cümle ile karşılaşıyorsunuz: "olabilir, olmayabilir de. falan filan yüzünden olursa güzel olabilir, ama şu itiraz gelebilir, bu sebeple güzel olmayabilir de."

bu sebeple eleştiriyi bir araç olarak yararlı bulsam da amaç haline gelmesine, hele hele her dâim sorgulama, eleştirme, şüphe içinde olma halinin bir tebliğ metodu olarak benimsenmesine karşıyım. felâh eleştiride değil, o bizi sadece bir yere kadar bizi götürebilir. bir yerde ise ayak bağı olmaya başlar.
devamını okuyayım

27.12.2013 14:33

ipad mini with retina display
adı mini ama bodur da diyebiliriz buna. üstten bastırmışlar biraz, sevimliliği de ordan geliyor bence fjgj.

görüntü net, görüntü güzel. keskinlik epey rahatlatıyormuş gözleri, kullandıkça farkediyor insan. benim gibi metin okuma, ders çalışma ağırlıklı alacaksanız bence siz de seversiniz epey. ama çizgiromandı, filmdi vs. için ekran küçük gelebilir. bir de benim açımdan mühim değil ama renklere takıntınız varsa testlerde iyi sonuç vermediği yazılıyor çiziliyor. onu da dikkate almakta fâide var (ben anlamadım yine de eksikliğini).

20.12.2013 20:29 ~ 20:30

ipad mini with retina display
aşırı sevimli, güzel bir şey gibi duruyor. resimlerine baktıkça adnan oktar olasım, övesim geliyor valla.

kedi canını onun, hele bir gelse de güzelce sevsem.

15.12.2013 17:46

entropi
şimdi benim anladığım kadarıyla şöyle bir şey oluyor entropi ile:

tembellik eden bu yasaya uygun hareket ediyor, etrafına katkısı da tembellik üzerinden düzensizlik getirme ile oluyor.
çalışkan ise bu yasaya karşı direniyor, düzen kurma gayretine giriyor. eh, o halde insanlığın 'medeniyet' kurması, kurallar koyması da aslında uysallaşmak değil, bilakis bu düzensizliğe karşı direnmektir.

neyse, daha fazla saçmalamasam daha iyi. çalışkanlık iyidir, çalışalım, güzelleşelim.

14.12.2013 22:45 ~ 15.12.2013 17:08

rusya'da görülen uzaylı
cindir o cin.

belki de karabasan olabilecek bir mahluktur. o.o

30.11.2013 09:49 ~ 15:16

insan
vay efendim neymiş, bu kadar büyük evrende bu miniklikte kendini nasıl önemli hissedermiş de bir de utanmadan tanrı'nın kendisiyle konuştuğunu iddia edermiş. e maharet zaten büyüğe sığdırabileceğinden fazlasını küçüğe sığdırabilmekte. ayrıca minik dediğin sevimli olur, tabi ki sevip önemseyebilir.

nano teknolocisiyle övünmeyi biliyor ama hasbam, şöyle küçük ama böyle işlevsel diye. yaradan yapınca burun kıvırıyor.

27.11.2013 19:06 ~ 19:08

cırcır böceği sesi
kaydedilip yavaşlatılınca *koro* gibi bir ses çıkıyormuş.
(ben de şuradan gördüm)
yok daha neler o.o

26.11.2013 10:17 ~ 10:19

nar
kahvaltıda yiyecen bunu. reçel yerine. ama ayıklama işini ya leğende, ya da lavabonun içinde kaseyi koyarak yapmak gerekiyor.

sonra gelsin vitaminler, gelsin neş'e \o/

26.11.2013 09:40

mutluluk
insan bağından kurtulunca gerçekleşen şey.

insan bağı derken alıp başını bir yerlere gitmekten bahsetmiyorum. halk içinde hak ile olmak, halvet der encümen. insanların fani, yaratanın baki olduğunu hayatın her bölümünde hissetmek, unutmamak. bir zaman sonra fani insanların davranışları da fani olarak geleceği için 'insan prangasından' kurtulma hissi yaşayabiliyor insan. hatta, filanca insan bana yamuk yaptı, şu düzgün davranmadı, felanın sevgisi çabucak bitti gibi endişeleriniz de zamanla azalmakla kalmaz, bilakis bunlar yaratanınızı hatırlatıyor diye veli nimetiniz sayılmaya başlar. insanı insan olduğu için değil, yaratanınızın bir eseri olduğu için sevmeye başladığınızda onlardan gelecek eziyet de eskisi gibi size dokunmaz, en fazla sinek ısırığı gibi olur.

prangalardan feraha ermemiz için sabır, azim, bazen bolca gözyaşı gerekiyor, zira biz de baki değiliz. ama sabredince çekilen sıkıntılar bitiyor, geriye dingin bir mutluluk kalıyor.

26.11.2013 09:34 ~ 09:39

karma eğitimin yararları
benim tek korkum, erkeklere iyi eğitim verilip kadınlara verilmemesi olur bu durumda (karma olmayan eğitim). eğer o da gerçekleşirse ille içiçe olmaları gerekmez birbirlerini anlamaları için. zira:

1- eğer karşı cinsten bir kardeşiniz, büyüğünüz varsa zaten pek çok şeyi ondan öğrenebiliyorsunuz. ben karma eğitimi almadım, ama abimle güzel bir kardeşliğimiz olduğu için hem o beni etkiledi hem de ben onu.

2- internet diye bir şey var artık, ve burada her yer karma. ayrıca burası (internet) bana göre gerçek hayattan farklı değil. çok güzel insanlarla tanışıyor, çok şey öğreniyorsunuz. yani ille bir şeylerin paylaşılması için karma eğitim olması da gerekmiyor. zira hayatın başka alanlarında da içli dışlı olabiliyorsunuz. bugün buna imkan çok.

dediğim gibi, benim karma olmayan eğitimden çekincem kadınlara *lazım olduğu kadar* eğitim verilmesidir. zaman içinde buna meyil olabiliyor, şahsen karma olmayan eğitimde beni en çok etkileyen de bu oldu. (bu da az bir sorun değil kadınlar için tabii).

peki karma olmayan, olanına göre daha mı iyidir, net bir şey diyebilmem için karşılaştırma imkanım olmalıydı (ikisinde de eğitim görmek ile). fakat en azından şunu diyebilirim: liseden çıkan ergen erkekleri görünce her şeye rağmen iyi ki onlar içinde olmamışım hiç diye şükrediyorum. resmen erkek cinsinden soğuturlar insanı (sesleri yeter :ı).
devamını okuyayım

21.11.2013 21:17 ~ 21:35

soyadı kanunu bugün çıksa ortaya çıkacak isimler
(bkz: ebru incibeyoğlu)

21.11.2013 20:59

zamanının ötesindeki entry'lerin kaybolması
ben çok seviyordum zamanın ötesindeki entrilerimi ya, başucu eserleri kadar. keşke gitmeyeydi :ı

15.11.2013 19:53

bakara suresi 219. ayet
içki ve kumar'ın kötülüğü ile ilgili bir ayet-i kerime. elmalılı hamdi yazır'dan gelsin meali:

"sana hamr-ü meysirden soruyorlar, de ki bu ikisinde büyük bir günah bir de nasa ba'zı menfeatler var fakat günahları menfeatlerinden daha büyüktür, yine sana soruyorlar: neyi infak edecekler? de ki sıkmayanını, böyle beyan ediyor allah size âyetlerini ki düşünesiniz"

pek çok mealci buradaki 'menfaati' faide/yarar diye tercüme etmiş ama prof. dr. mustafa öztürk hoca 'çıkar' manasını tercih etmiş ki bence de bu ayet-i kerime'deki menfaatten kasıt 'yarar'dan ziyade çıkardır. nitekim çıkarcı insanlar için de 'menfaatçi' deriz.

14.11.2013 14:47 ~ 17:33

beşşar esed
yezid'in uyanığı ali diye görünürmüş. bu lafı ilk duyduğumda da aklıma bu herif geldi, tam tarif ediyor.

13.11.2013 22:10

filtre kahve
jacobs monarch'ın üzerindeki demleme tarifi şöyle (daha evvel bu tarifi görmemiştim, ondan yazıyorum):

evvela bir tatlı kaşığı (dolu dolu) kahveyi french press'e koyuyoruz. akabinde kahvenin üzerini örtecek kadar sıcak su koyup metal olmayan bir kaşık ile karıştırıyoruz, iki-üç dakka bekletip kalan suyu koyuyor ve beş dakka daha bekletiyoruz. ilk okuduğumda anlam verememiş, niye suyu toptan boca ettirmiyorsunuz da bize iş çıkarıyorsunuz ey yakuplar demiş idim ama sonra kahvenin demlenme sürecini izlerken şunu farkettim:

filtre kahve suyun içinde yavaşça dibe çöküyor, dibe çökünce de üzerinde kalan suya pek etkisi olmuyor, üzeri afedersiniz abdest suyu gibi oluyor. ama evvela az bir su koyup biraz bekletince ve üzerine tekrardan su koyunca su ile kahve iki kere karışıyor. biraz dibine çökmüş kahve yeniden su ile karışıyor ve özünü biraz daha salıyor, daha geç dibe çöküyor.

bugün bu şekilde yaptığım kahvenin tadının daha iyi olduğunu farkettim misal.
devamını okuyayım

12.11.2013 13:06 ~ 13:22

filtre kahve
jacobs'un monarch'ı ile pek leziz olan kahve. cappucino'ya nisbetle filtre kahvenin tadını sevmezdim aslında. zaten bir süre sonra kahve bende çarpıntı yapınca hepsini bıraktım fakat geçen gün misafirim için filtre kahve almam icâb etti ve bir tek monarch'ı bulabildim. bugüne kadar içtiğim filtre kahveler içersinde en güzel olanıymış meğer. ikram ettiğim arkadaşlar da beğendi hem. tavsiye ederim o/

10.11.2013 19:30

isim
hani bazı insanlar için deriz ya ismiyle müsemma diye. bazı insanlar da müsemma oldukları isme bir mana katarlar. o ismi sevmezsiniz belki, ama bir insan tanırsınız ve onun yüzü suyu hürmetine o isim size artık hep sevimli gelir. böyle böyle nice güzel isimler olur sevdiğiniz.

09.11.2013 19:42

hz. yusuf
kuran-ı kerim'de kıssası hakkonda *en güzel kıssa* diye bahsedilir. ama ben bu tevrat'taki yusuf (a.s) kıssasında ilgimi çeken bir kaç husustan bahsedicem. şöyle sıralayacak olursam:

1-) hz. yusuf mısır'a hükümdar olduğunda ve kıtlık yılı gelip çattığında stokladığı buğdayı evvela para ile satıyor. halkın parası bitince bu sefer hayvanlarını buğday karşılığı veriyorlar. hayvanları da ellerinden gidince hükümdar onları *firavun* adına köle yapıyor ve ekilen buğdaylar biçildiğinde beşte biri firavun'a veriliyor, o zamandan sonra da devam ediyor (kuran-ı kerim'de bu olaya dair bir rivayet yok ama). acba devlet adına böyle yüklü vergi almak ilk o zamanlarda mı çıkmış?

2-) mısır halkı ekinleri ve paraları bitince buğday almak için hayvanlarını veriyorlar. demek et buğday'dan daha kıymetli değil, buğday uğruna feda edilebiliyor hatta. eğer yaşadığımız coğrafya verimli topraklara sahipse buğday, (otçulluk) ete nisbetle daha tercih edilesi oluyor insan için (vejetaryenliğin ilk hindistan'da çıkması da bununla alakalı olabilir mi?)

3-) bizim geşenekde adem (a.s) yediği yasak meyve olarak elma, üzümden ziyade buğday'dan bahsedilir. buğday bizim için göz kamaştırıcı, en büyük imtihanlarımızdan, biraz daha devam ederdim belki buna ama (medeniyet/tarıma filan bağlamalı) yanlış olur diye keseyim burda heh. fakat buğday mühim.

4-) tevrat'ta okuduktan sonra bir de kuran'ı kerim'den okudum. ikisinde de yusuf (a.s)'ın sözleri/hitabı pek kibar. ellerini bıçakla kesen kadınlar kuran-ı kerim'de varken, tevrat'ta bu bahis yok. öte yandan kuran-ı kerim'de züleyha gömleği yırtıyorken, tevrat'ta hz. yusuf 'elbiseden' kurtuluyor. bir de hz. yusuf babasının babasının gözlerini iyileştirmek için kokusunun sindiği gömleği gönderiyor, ama tevrat'ta bundan bahsedilmemiş, direkt çocuklarıyla hz. yakup mısır'a göç ediyor.
devamını okuyayım

03.11.2013 21:24 ~ 21:26

uçan spagetti canavarı
ben az önce rüyamda gördüm bunu ya. güya talebelerimle galaksileri gözlemek için camdan bakıyoruz, bu endam eyliyor gecenin içinde. bir şeyi yemeye çalışıyor ama, havada süsülüyor böyle sjfj. biz de hayret ediyoruz aaa spagetti canavarıı diye.

o.o

03.11.2013 04:35 ~ 04:37

sevilay yükselir'in pavey için attığı çirkin tweet
leştir. bu kadın kim bilmiyorum ama böyle çirkefleşmelerle ancak insan kendi pisliğini döker ortaya.

02.11.2013 10:19

şafak pavey
başörtülülerle ilgili dediklerinde haklı, atatürk ve onun temsil ettiği zihin başörtülü bir kadına ancak kuytu köşelerde, parklarda cevaz verir. göz önüne geldi mi de hep karşısında böyle küstah, o yasağı devam ettiren bir partiye mensup olduğu halde özür dilemekten aciz kimseleri bulur. neyse ki alıştık ^~^

31.10.2013 20:39 ~ 20:50

theodore john kaczynski
anarşizm'e (a.k.a devletsiz, ilkel yaşam ile hayat çok daha güzel, eşit olacak inancına) merak saldığım zamanlarda prensese mektup'lardaki bir röportajını okumuştum, tecavüzle ilgili kısımları bilhassa dikkatimi çekmişti. o zamanlar hemen anarşizm'den soğumamıştım tabii ama zaman içinde kendisine mesafe aldıkça bu röportajda da değinilen kısımlar iyice gözüme battı:

anarşizm derken kastettiğimi biraz daha açacak olursam (yeni akımlar var ise bilemem): kötülüğü dışımızda, medeniyet/devlette ararken iyiye ne varsa içimizdedir cinsinden bir yaklaşımla, devletsizlik, ilkel yaşam gibi hayatların ütopya haline getirilmesi. kültürün reddi. eşitsizlik, tecavüz, katillik gibi tüm sorunlar mülkiyete, daha sonraları da devlete bağlanırken bunların ortadan kalkması ile bir çok sorunun hallolacağı varsayımı. unabomber ise, ilkel bir yaşamdan bunun çıkamayacağı (misal et yememezlik/eşitlik gibi), ama daha çok bu tarz bir yaşamın bizi *özgür* hissettireceği ve bu açıdan medeniyet yerine tercih edilebileceği iddiasında.

işte zaman içinde benim esas mesafe aldığım şey de bu *özgürlük* oldu. düşüncem şu yana kaydı: insanlar olarak, bir arada yaşamak, topluluk kurmak ve içimizde var olan saldırganlığı te'dib için hukuk, kültür ve medeniyet oluşturduk (bunu oluşturmak için de içimize konulmuş bir iyilik vardı elbette). ve hatta islâm içinden doğrusunu diyecek olursam, bu kültürü oluşturabilmek için yardım almamız gerekti; allah'û teala resullerini, iyiliği unuttuğumuzda bize hatırlatmak ve yeniden düzene girmemiz için gönderdi.

bütün bunlar bizi özgürlük açısından sınırlandırdı, ama aynı zamanda diğer canlılardan ayrıldığımız kısım da bu oldu. özgürlük beraberinde başka bir insanın hak ve hukukunu da gözetmeyi niye, nereye kadar gerektirsin (röportajda da olduğu gibi, gücü olan tecavüzden niye geri duracak)? bugün özgürlük derken bile hayvanlara oranla belli bir sınır çiziyor, bir kavram oluşturuyoruz ve bu sınırı bize, bilkuvve/potansiyel bir iyiliğe sahip olmamızla beraber kültür veriyor (zira kültürü oluşturan da biziz, bizdeki bilkuvve olan iyilik ona da geçiyor). ama yine kültür bizimle, topluluğumuz aracılığıyla oluştuğu için kötülük de ona bulaşıyor, zaman zaman iyiliğe galebe çalıyor ve zulüm aracı oluyor. bu durumda da onu dengeleyecek çözümler arıyoruz veya daha çok yardım ile buluyoruz. şöyle bir dünya tarihine bakarsak, sanırım insanlar hep kendilerince bir iyiliğin, güzelliğin, adaletin peşinde olmuş ama yine bir bakmışız bu arayışları kötülüğü de üreten bir yapıya dönüşmüş. böyle durumlarda da yeni dengeler aramışız, biraz bulmuşuz, biraz avunmuşuz (ve elbette yine, bu iyiliğe bizi sevkeden rabbimiz olmuş, bize yardım göndermiş, o yardımı bozmuşuz, bu sebeple eziyetini görmüşüz, sonra yeniden yardım göndermiş..ilâ nihâye).

anarşizm'in özgürlüğe bu haddinden fazla vurgusu, kötülüğü kültüre, iyiliği kendine (insana) mahsus kılan iyimserliği sebepleriyle ben kendisinden uzak durmaya başladım. ve galiba bunun başlangıcı da yukarıdaki röportaj oldu.

(deney ne denli güvenilir, oralarda neler oluyor bilemiyorum tabii, bilim benim işim değil ama iyi bir vidyo gibi geldi bana, kendimi gözden geçirince de uzak bulmadım bahsedilenleri.)
devamını okuyayım

29.10.2013 18:46 ~ 30.10.2013 08:17

a history of god
geçende youtube'un önermesi ile izlediğim *tanrı* hakkında bir belgesel. peygamberler de zamanında *ateist olarak görülmüştü, bu dinsiz oldukları için değil, yeni bir din/tanrı'dan bahsettikleri için böyleydi* minvalli bir söz duyunca eyvah fena bir şey çıkacak dedim ama o kadar da kötü değildi. ateist benzetmesi yersizdi yine de. bir şekilde allah'a (zamanının toplumuna aykırı da olsa), bir tanrıya kendisini adayan, hayatını ona göre şekillendiren ile onu tamamen ortadan kaldıran ve kendi isteğini koyan arasında ciddi fark var bence. yani insanlık tarihinde ateistlerin (varsa ateist dışında) muadilleri var mı bilemiyorum.

en azından yahudi ve hristiyanlıkla ilgili az bir şeyler öğrendim. genel olarak değişen, zaman içinde putperestlikten tevhide geçen bir insanlıktan bahsediyor. bunu diğer kutsal metinlerden ve sanırım tarihi verilerden yola çıkarak yapıyor. ama müslüman bir konuşmacı tabii islam'da böyle olmadığını, toplulukların en başından itibaren tevhidle emredildiklerini ama bunu bozduklarını, bu yüzden yeniden ve yeniden peygamber geldiğini söylüyor. benim de aklıma şöyle bir şey geldi:

insanlığın adem (a.s)'a tekabül ettiği kısımdan itibaren peygamberler tevhid inancı ile gelmiş ama topluluklarından hep dışlanmışlar, azınlık olarak kalmışlar. ve bu yüzden de bilgilerini yazılı bir kaynak olarak aktaramamışlar, unutulmuş, kabul görmemiş (ufakken okuduğum peygamber hikayeleri de hep böyleydi genelde). ama ibrahim (a.s) ile bir kırılma yaşanmış, o devirden itibaren sesleri daha gür çıkmaya başlamış, bu yüzden de tarihi araştırmalar, tevhid inancının ibrahim peygamber ile başladığı (ve devamlı şekillendiği, geliştiği) görüşündeler (kuran-ı kerim açısından şekillenmekten kasıt tevhid inancının bozulması da olabilir). hakikaten de ellerinde diğerine dair bir delil yok, onu aktarabilecek denli çoğunlukta bir tevhid toplumu olmamış zira, belki toplu helaklarda kaybolmuştur.

tabi bu fikrimin temellendirmesi kurani daha çok, elimde bir veri yok başka (bana bu yeter dee, başkaları için dedim).
devamını okuyayım

29.10.2013 12:35 ~ 12:40

yaşlılık
aksi, mutsuz, her şeye kızan biri olurum diye korkuyordum ama bir teyze gördüm şimdi: http://www.demilked.com/…odd-eyed-cat-miyoko-ihara/

rabbim bu teyze gibi mutlu, güleryüzlü bir yaşlı olmayı nasip etsin, aksi olmaktan bizi korusun. amin diyen kullarına da rahmet eylesin o/

29.10.2013 09:10 ~ 09:11

allah
o yanda bu yanda görüyorum, allah'u tealâ'nın varlığını kanıtlama sadedinde nizam delilinden (bu kadar mükemmel bir âlem ancak bir yaratıcı ile varolabilir gibi) bahsediliyor. fakat bu delilin haddinden fazla kullanılması bir yana, mevzu neredeyse 'mümkün âlemlerin en iyisi ancak bu olabilir'e ve hatta âlemin kusursuzluğuna getiriliyor. eğer âlem kusursuzsa başka bir kusursuza niye ihtiyaç duysun? kusursuz olan kendi kendine de kaim olabilir neticede. nizam delilini bu sebeple ben daha farklı anlıyorum: âlem, hayatımızı devam ettirebilmemiz ve içindeki her bir varlığa karşılık onu yaratanı hatırlayıp tefekkür etmemiz için tam da olması gerektiği gibi ve nizam da işte bu adetullah diyebileceğimiz âlem'in kanunlarından, o tefekkürden başkası değil. haliyle nizam delilinden anladığım kusursuz bir âlem aramak değil, o âleme tefekkür ve şükür ile bakabilmek, hatta kusurlarına tevekkül ile sabredebilmektir.

buna mukabil, âlem'in bir ilah'a muhtaç olmasını karşılayacak delil türü nizam'dan çok hudüs delilidir; yani sonradan olma, değişme - daha güzel ifade edilen şekli ile diyecek olursak - kevn'ü fesad ile hemhal olma hali. âlemimizin kevn'ü fesad üzere olmasıdır bizi kusursuz, bâki bir zatı aramaya sevk eden. zira yüzümüzü nereye dönsek bir değişim, kaybolma, belki sonra yeniden oluşma hali karşılıyor bizi. bulunca seviniyor, kaybedince üzülüyor, yeniden bulunca bu sefer korku ile seviniyoruz; bulduğumuz her an yine kaybolabilir diye. işte bu sebeple değişim, oluş/yok oluş bizi hüzne sevketmekte; kimi zaman sevindiğimizde de üzüldüğümüzde de göz yaşlarına boğmakta. ve bu hüzün bizi bâki olana, değişmeyene, o kusursuz olanı aramaya sevkediyor; çoğu kere bulamadığımız için bâkiliği kendimizde arımaya başlıyor, türlü şebekliklere giriyoruz. ama değişim hep oluyor, hüzün de beraberinde geliyor. geçmişi, hayatımızda olmayan insanları ve hatta eşyaları bile hatırlıyoruz da kalbimize bir ağrı saplanıyor. niye ki? biz fani varlıklar, kevn'ü fesad âleminin canlıları olarak bâkiliği ne biliriz ki onun özlemi ile tutuşur ve hayatımızın akıp gitmesini pek sevimli bulmayız? bâki'den bize bir zerre verilmiş ise ve biz de onu tatmış isek onu bırakamamış ve peşinden sürükleniyor olmayalım? işte atamız ibrahim (a.s) da o bâki olan zat'ın peşinden gitmiş:

"gece, üstünü örtüp bürüyünce bir yıldız görmüş ve demişti ki: «bu benim rabbimdir.» fakat (yıldız) kayboluverince: «ben kaybolup gidenleri sevmem» demişti." - en'am 76 - tefhim'ul kur'an

bu ayet demek istediklerimi öyle güzel anlatmış ki, benim söylediklerim boş. âlem'e ve onun bizim tarafımızdan kavranılışına dair her şey ibrahim (a.s)'ın şu cümlesinde özetlenmiş: "ben kaybolanları/batanları sevmem."
devamını okuyayım

27.10.2013 19:17

pesto
salataya koyunca tadı cips gibi oluyor o.o

allaaah.

27.10.2013 18:54

askerde hindi eti diye yenen yaratık
(bkz: sürüne sürüne erkek olmak)

27.10.2013 13:18

kadın peygamber olmaması
resulullah (s.a.v)'den sonra erkek peygamber de olamayacağı için kadınlara buradan sopayı göstermek, siz zaten pek yükselemezsinizi ima etmek manasız. sanki erkek peygamber geldi de erkek tecavüzcü, katil, şu bu gibi mahlukatın en rezilleri gelmedi. işin özü, sen ve hepimiz hakikatin neresindeyiz? erkek olmakla iş bitseydi ebu cehil'in de tüm kadınlardan üstün olması gerekirdi. bu sebeplerle bırakın artık erkekleri, erkeği övmeyi. amele bakın. kadınların hakikat arayışına da sekte vurmayın.

ayrıca, allah yaratmış hepimizi. övünecek neyimiz var ki bir de cinsimizle övüneceğiz? ırkla övünmekten farkı mı var bunun? bu allah'ın da gücüne gider, en şereflisi biziz derken bir bakmışın en sefili olmuşun.

27.10.2013 10:26 ~ 10:41

seccadelerdeki gizli tehlike
seccade bağımlılık yapıyor, tehlikesi o sanırım bir.

25.10.2013 08:55

reyhan topal
meydan gazetesindeki röportajını yeni okudum, içim öfke doldu. aklım hafsalam almıyor böyle kötülükleri. tecavüzcüleri böyle koruyan devletin bekası nereye kadar sürer ki?

19.10.2013 20:46 ~ 20:48

vejetaryen
ne kadar doğru bilmiyorum ama a grubu insanlarının ataları ilk vejetaryenlermiş, bu yüzden de a grubuna et ağır geliyormuş. sebze ve tahıl ağırlıklı beslenme öneriliyor: http://www.genetikbilimi.com/…enbilim/kangrubua.htm

ben de a grubundanım ve bu kurban bayramında et yiyerek bunu test ettim. hakkaten ağır geldi, kendime gelemiyorum o.o

17.10.2013 15:30 ~ 15:31

kurban bayramı
nefsine hakim olamayıp et yiyenlerin *ama besin zinciri beni buna mecbur ediyor* diye bahane gösterdiği ve vicdan akladığı bayram. her yıl siz bir bitin, biz de hortlamayız. ayrıca, insansın sen, hayvan gibi besin zincirine uyma mecburiyetin yok. nefsine hakim ol, eti bırak. bırakamıyorsan veya besin zinciri diyerek gerekli görüyorsan insanları bu yönden vurmayı bırak.

ama bayram dışında tabii etin elinize nasıl ulaştığı ile pek ilgilenmiyorsunuz, ağaçtan bittiğini zannediyorsunuz değil mi? sırf elinize paket halde ulaşan etlerin aslında canlı olduğunu hatırlatması bile bayram olması için yeter. öte yandan, sizin aksinize yıl boyu imkanı el vermediği için et yiyemeyen insanlar var ve etin gelmesinden memnunlar.

hiç denediniz mi yıl boyu et yemeyip bayramda yemeyi, etin ot gibi olmadığını, (acı çekmesi veya görüntü bakımından) biz insanlara yakın bir canın gittiğini her lokmada hissetmeyi?

düzenleme: fazla kaba bi girdi olmuş. neyse, sinirlerim zıpladı kalsın böyle.

17.10.2013 09:53 ~ 10:40

kurban bayramı
ibrahim (a.s)'ın oğlunu kurban edecekken, kendisine koç verilmesi ve onu kurban etmesi suretiyle arap/islam geleneğine yerleşmiş bayram. ama hangi oğlu? arap kültürü kurban edileni ismail (a.s.) olarak kabul ederken, tevrat'ta ishak (a.s.)'dan bahsedilir. kuran-ı kerim'de ise açıkça şu oğlu diye bahsedilmez. tevrat ve kimi hadislerden hareketle müslüman müfessirlerden bazısı (kurtubi/taberi) kurban edilenin ishak (a.s) olduğunu savunmuş, bazısı da (zemahşeri, elmalılı) ismail (a.s) olduğu görüşünü tercih etmiş. bu ikinci gruba göre, kuran-ı kerim ayetlerinin işaret ettiği halim (yumuşak, uysal) sıfatı ismail peygambere daha muvafık olurken, ishak peygamber açık açık alim sıfatıyla vasfolunmuştur.

ama ismail peygamber'den halim sıfatı ile bahsedilmesi aşikar değil, daha ziyade (saffat suresi 100-113) ayetlerinin siyak-sibak sonucu incelenmesi suretiyle bu görüş tercih edilmiş. konu hakkında detaylı bilgi ve tevrat-kuran karşılaştırması için şu yazıyı okuyabilirsiniz. ben de şurdan gördüm.

16.10.2013 14:19 ~ 14:22

breaking bad
tipten tiplemeye giren bir başrol oyuncusu var. şurda mazhar alanson olmuş gidiyor misal: https://db.tt/h78s4sld

(kesin benden önce benzeteni çıkmıştır. internetler kadar eskidir ama olsun.)

15.10.2013 13:15

kurban bayramı
yıl boyu et yiyen kimilerinin, hayvanlara ağlamayı adet edindiği gün. ben ise tersini yapıyorum; yıl boyu ağlıyor, bu bayramda et yiyorum.

bayramınız mübarek ola o/!

15.10.2013 07:04 ~ 07:12

erkek
hz. ali ile ilgili şöyle bir rivayet var. sözlük çoğunluğuna da küpe olsun, amel etsinler diye koyayım: "erdemin başı ilimdir. erkeklerin süsü edeptir, kadınların süsü de altındır."

düzenleme: erkek-kadın farketmez, insana edep yakışıyor diyeyim ben de.

14.10.2013 20:48 ~ 21:06

üsküdar
ahmet hamdi tanpınar, huzur'dan gelsin (sultan camilerinden bahisle):

"üsküdar'da hakikaten bir kadın saltanatı var."

14.10.2013 20:13 ~ 20:13

allah
imam rabbani'nin de dediği gibi, varacağımız nihai düşünce/irfan şu olabilir sanırım: verâ'ül verâ. sümme verâ'ül verâ. sümme verâ'ül verâ. bozuk bir şekilde türkçeleştirirsek: "ötelerin ötesinde, sonra ötelerin de ötesinde..." yani akidevi meseleyle ilgili söylenebilecek nihai yer bu. göremiyoruz, işitemiyoruz onu. bize düşen ise kulluk etmektir, onu hakkıyla bilebilmek değil. zira buna gücümüz yetmez.

bilmeye çalıştıkça, ona dair hiç bir şeyi bilemediğini farketmiş büyük zatlar da bu sebeple.

12.10.2013 12:52 ~ 14.10.2013 20:15

fethiye belediyesi'nin skandal tek dil mesajı
insan bakıp bakıp gülüyor ya fjgj. daha çok güleceğe benziyoruz. tc resmi zihniyeti çöküyor, yeey (hamdolsun).

12.10.2013 10:09

feminizm
entecilik. ben demedim, rüyamda ak sakallı bir zat dedi (ve şaka değil bu). ne demek denirse, şöyle ki: ente arapça'da erkeklere hitaben kullanılır, enti ise kadına has'tır. entecilik de, kadına sen aslında erkeksin demektir. elbette feminizm çeşit çeşit ama temel düşüncelerinden biri de *erkeğin yapabildiklerini kadının da yapabildiğini gösterme/iddia etme (eşitlik)* var. entecilik ile de bu kastolunuyor sanırım.

konuya dönecek olursak, evet ben de erkeklerin yapabildiği pek çok şeyi kadınların yapabileceğini düşünüyorum ama bu düşünce bile erkekliğe özenen bir şey. sahi, niye ben erkeğin yapabildiği şeyleri yapabileceğimi kanıtlama derdindeyim de tersi değil? bize gereken bana öyle geliyor ki kadınların dönüşmesi değil, erkeklerin kısmi dönüşmesidir. zira bu dünyada yeterince tacizci, tecavüzcü, savaşçılar var. o halde bunların sayısını arttıracağımıza azaltalım. galiba feminizm de ilk çıktığı halinden uzaklaşıp bu alana kayıyor daha çok.

12.10.2013 09:52 ~ 19.02.2014 01:02

sebze-zar
çayırlık, çimenlik manalarında imiş.

demek sebze yeşillik demek, eh çayır çimen de yeşil olunca sebze diyivermişler. sebze-zar > çimen. daha havalı bi kere. hem komik.

12.10.2013 07:14 ~ 07:15

hell on wheels
ilk sezonun bir bölümünde (diğer bölümlerde de vardır belki ben izlemedim) bir kovboy şarkısı var. ismini hatırlamıyorum ama rüyamda kendi kendime mırıldanarak (bi nevi dizideki gibi kendime fon müziği yapıyorum) islam tebliği yapıyordum.

kafa gitmiş (*-*)?

11.10.2013 22:12

demokrasi
(bkz: avliye)

şu açıdan: nasıl ki avliye'de pay yetmediği için mal, hissedarların hissesine oranla eksiltiliyor. aynı şekilde demokrasi'de de herkesin istediği olmuyor, herkesin memnuniyetsizliği oluyor bir konuda ille. ama hisseniz çoksa (çoğunluksanız) memnuniyetiniz diğerlerine oranla biraz daha fazla olabiliyor.

03.10.2013 17:50 ~ 18:38

arapça
kargacık, burgacık. hebele hübele. ama bunu demek için gelmedim. şöyle bir vecize varmış onu dicem:

sen ona küll'ünü verirsin, o sana cüz'ünü verir. yani işin içine girdin mi çıkamazsın.

03.10.2013 11:19 ~ 11:20

umut sarıkaya tipi mutsuzluk tanımları
haşlanmak istenen yumurtanın sıcak suya kırılması ve içini haşlı suya dökmesi.

yarısı boşalmış yımırta yiyom bu yüzden :(

03.10.2013 10:36

brain
[plants vs. zombies ses tonuyla]: pek leziiz

sporu yapıyordum ve yararını görmüştüm epeydir. bir ay kadar meditasyon yerine rabıta-murakaba yapıyorum, onun da cidden bahsettiği gibi faydasını gördüm çok (tabii bana göre rabıta manevi bir hal daha çok ama böylesi bilimsel değil ya pek, ondan maddi faidelerinden bahsedelim). evvela korkmuştum daha az düşünürüm diye ama şu an düşüncelerime daha rahat odaklanabildiğimi farkettim. yapmak istediğim bir şey de napping denen şey. onun için de gece erken yatıp, sabah namazından sonra uyumamak ve kaylule yaparak beyni yenilemek gibi bir planım var kısmetse.

valla islam'ı ve tasavvufu yaşayan atalarımız bunları yapmış genel olarak (spor yerine fiziksel işleri koy). hay maşallah onlara. bize de ders olsun daha güzel ve faideli insanlar olabilmemiz için.

düzeltme: yalnız farkettim ki bir istanbul trafiği tüm bunları mahvetmeye yetebilir. trafik çekenlerin allah yardımcısı olsun.
devamını okuyayım

03.10.2013 08:41 ~ 08:43

çocuk gelin
(bkz: ibn şübrüme)

01.10.2013 15:01

ibn şübrüme
kendisi ehli rey taraftarı bir fakihimiz. çocukların velileri tarafından zorla evlendirilmesine karşı çıkmış. gerekçe olarak da, bunda çocukların menfaatinden çok zararının olmasını göstermiş. osmanlı da 1917'de bu görüşünü yasalaştırmış ve çocukların evlendirilmesini yasaklamış.

tabi belirtelim, kendisi resul'den (takriben) yüzyıl sonra yaşamış bir zat. bu konuda *batı'dan etkilendiği* pek söylenemez yani. suçlansa suçlansa akla ve gözleme önem vermesi sebebiyle suçlanır.

01.10.2013 12:37 ~ 15:05

tıfıl
arapça'da tâbi olan manasındaymış. veletler ebeveynlerine tâbi oluyor diye tıfıl denirmiş onlara.

zamane veletlerine denir mi bilemem.

29.09.2013 22:31

pokemon
sağda solda görüyorum böyle; koca koca adamlar, pokemon filan övüyorlar, ben de: *bu kocamışlar benim neslimin çizgifilmlerini nerden biliyor da bu kadar seviyor* diye şaşırıyorum. aynı nesilden olduğumuzu hiç kendime konduramıyorım :ı

hani yoldaki satıcılara, polise amca diyen kocamış teyzeler var ya. hah işte öyle.

29.09.2013 18:25

anesthetized
bu insanı gidecek kadar üzen arkadaşlar, bundan sonra hayatlarına epey dikkat etseler iyi olacak (tehdit değil, hayatlarında aksiliklerin bitmemesi şeklinde vukuu bulabilecek bir ön uyarı sadece bu). bana öyle geliyor ki allah, görebildiğim kadarıyla tartışmalarda nefsini karıştırmamaya özen gösteren, sırf kendisi (allah) için çabalayan bu insanın âhını yere koymaz. ama bu dediklerim pek önemsenecek değil tabii şimdi.

sadece şunu diyeyim, zaten eğer bir insan sizin yüzünüzden alınıp gidiyorsa bir yerlerden, canından bezdirmişseniz o insanı (bu kişiler kim bilmiyorum, tartışmaları takip etmem pek), bela olarak bu bile yeter. fazlasına gerek yok, siz zaten çarpılmışsınızdır.

29.09.2013 18:08 ~ 18:42

tesettür
erkeğe de gerekir, nasıl mı? biraz şurada irdelenmiş.

bana öyle geliyor ki, müminler, müminelerin kıyafetleriyle uğraşacaklarına biraz kendilerine çeki düzen verseler iyi olacak. nasıl giyinirse giyinsin (makyajlı, şöyle böyle), bir kadının mümin oluşu erkeğe göre daha kolay anlaşılıyorsa bu acil bir ihtiyaçtır hem de. (kadın erkek farketmez) işe nereden başlanacağının ipucu ise sanırım bu yazıda mevcut.

28.09.2013 22:05 ~ 22:11

gelenbevi ismail efendi
hilal'in gözlenerek değil, hesap edilerek bilinebileceğini savundu diye devrin şeyhulislam'ı tarafından ağır eleştirilmiş. o da buna dayanamayıp üzüntüsünden beyin kanaması geçirip vefat etmiş.

allah ondan razı olsun, bugün onun dediğine geldik. suudlar ise şeyhulislam'ın görüşlerini devam ettirmekte ve dünyanın düz olduğunu savunmakta hâlâ.

27.09.2013 19:08

garanti bankası
ne fenâ bir bankadır ya. nadiren kullandığım hesabımdan her yıl seksen lira para alıyorlardı. yau dedim, kapitalist olacağıma abdestli kapitalist olayım. hiç değilse yıllık para almıyorlar diye kuveyttürk’ten hesap açtım. bunu da kapadım ama internet şubesine girebiliyorum hâlâ. nasıl oluyor bu iş?

27.09.2013 11:35

meşahirünnisa
islam, türk ve farisi toplumlarında yaşamış 'meşhur kadınlar'ın anlatıldığı bir esermiş. osmanlı'nın son devirlerinde yaşayan hacı mehmet zihni efendi ismi ile meşhur bir alim yazmış.

eser tükenmiş, alamadım o yüzden ama tekrar satışa çılabilir belki. şuradan bakabilirsiniz.

26.09.2013 10:23 ~ 10:26

turritopsis nutricula
bu canlıdaki geni keşfedip ilaç, iğne olarak satarlarsa çok güzel olur. düşünsene, *çocukluk başkaydı yaa* diye nostalji yapıyor karşındaki. şırıngayı bi batırıyorsun, hoop çocukluğuna dönmüş.

doya doya yaşarlar çocukluklarını artık.

23.09.2013 13:44 ~ 13:45

kevn u fesad
kevn: oluşum. ü: ve. fesâd: bozulma.

kevn-ü fesâd için değişim de diyebiliriz aslında. bir hâlden başka bir hâle geçiş.

23.09.2013 11:38 ~ 11:39

turritopsis nutricula
yeni ab-ı hayat kaynağımız, kevn-ü fesâd'a #direnen hayvan.

ha gayret insanoğlu, bu sefer başarıcan belki, ha gayret.

23.09.2013 11:34 ~ 11:36

nefs
terbiye etmek gerekenlerden, hepimizde var: http://theoatmeal.com/comics/running

terbiye yolları ise çeşitli. ben spor, namaz (ibadetler) ve tarikat dersini (bu ağır geldi ise sana, tasavvuf da diyebilirsin; aynı şeyler) tercih ediyorum. hepsi ayrı güzel.

21.09.2013 21:58 ~ 22:03

hurma
halamız olur kendisi; ne de lezizdir.

hala gibi hala, fâideli hala.

21.09.2013 02:20

başörtülü öğrenciyi tehdit eden akademisyen
soyları kuruyor, kudurmaları bu yüzdendir.

21.09.2013 01:14

diyanet işlerinin rasathane kurması
kapısına dayanırız, hocalarım; bir tur da bize verin şu teleskobu deriz. ne âlâ.

21.09.2013 01:12 ~ 01:19

allah'a teslim olmak
tadına varınca vazgeçmesi zor lakin "vazgeçilince" kendin vazgeçmişsin gibi zannetmesi kolay.

21.09.2013 00:15

moda
ben bunun olayını tam anlayamıyorum. insanları *biricik* mi hissettirmeye çalışıyor yoksa bir cemaatin parçası olduğunu mu? bunun bir de *farklı* görünmek iddiasıyla oluşan tiplemesi var, ortaya çıkan yine birbirinin kopyası insanlar oluyor ama buna rağmen birbirinden farklı olduklarını zannediyorlar.

20.09.2013 23:23

esed
sırf sunni nefreti yüzünden bu adamın posterine bakıp ağlayan, öpüp koklayan var he.

rabbim adaletsizlikten, izansızlıktan korusun.

20.09.2013 23:11

ev yoğurdu
kabın üçte ikisine bundan, kalanına da su koysanız gayet güzel ayran oluyor; öylesine sulu. katkı maddeli yoğurtlarda ise tam tersi.

19.09.2013 16:55

rab
"evveli yok olan bir şeyi yaratarak, o şeyi halden hale, basamak basamak olgunluğa ulaştırıp onun varlığını devam ettiren zattır."

19.09.2013 15:35

yakup kadri karaosmanoğlu
çarşaf hakkında yazdığı makalesiyle *ataerkilliğin de bir şerefi varmış, şimdikiler o inceliği de kaybetmişler. olanca hunharlıklarıyla bir şeyleri savunur olmuşlar* düşüncesine sevk eden zat.

17.09.2013 23:33

islam ve ekonomik hayat
"müslüman ticaretlerini ibadet haline getirmeyi amaçlar, ibadetlerini ticaret haline değil."

16.09.2013 10:41

kürdistan erkekler birliği
kürdistan'da erkekleri şiddetten koruyup kadınlara şiddet göstermeme hususunda erkekleri bilinçlendirme çalışmaları da yürütmek isteyen bir birlik imiş. işten çıkarılma, aldatılma gibi şeylerle mücadele de gündemlerindeymiş. ben sevdim, zira şiddet gösteren erkek bir günde ortaya çıkmıyor. erkek üzerinde (vatan koruma, ev geçindirme gibi) az buz baskı yok. bunun için dayanışmasını sağlayacak birlikler işlevsel olabilir.

darısı türkiye erkeklerinin başına!

15.09.2013 17:54 ~ 17:57

ahmet tabakoğlu
(bkz: islam ve ekonomik hayat)

15.09.2013 17:03

islam ve ekonomik hayat
ahmet tabakoğlu'nun bir eseri.

aslında bu eserinden ziyade islam ekonomisi'ne giriş isimli kitabı meşhur ama babamın kütüphanesinde islam ve ekonomik hayat'ı görünce hele şunu bir halledeyim, kısmetse berikine de bakarım dedim. bu kitabı daha çok konuyla alakalı özet ve kimi önerilerden müteşekkil, pek yoğun olduğu söylenemez. yine de (bilhassa kapitalizm ile farkları hususunda) dikkatimi celbeden bir kaç husus oldu. onları aktarmadan evvel bir uyarı yapayım: ekonomi ile alakam pek iyi değil, haliyle kitaptan anladığım kadarıyla bir özet olacak bu. bol yanlışım olması kuvvetle muhtemel:

1-) kapitalizm'de meşhur 'sınırsız ihtiyaç' söz konusu iken islam'da bunun karşılığı 'sınırsız ihtiyaç' değil, 'sınırsız arzular'dır. çünkü islam'a göre ihtiyaçların bir sınırı varken arzuların ise yoktur. yine de asli ihtiyaç kişiye göre farklılık arzeder; yani çerçevesi kesin sınırlarla belirtilmiş değil. bunun yerine örfe göre şekillenen bir asli ihtiyaçlar söz konusu. lakin islam, arzuları sınırlandirabilmek için çözüm aramış, ferde yasak koymak yerine bu arzuları örf üzerinden kısıtlamıştır. bu örf de israf, lüks ve eğlenceyi hoş görmeyecek topluluk/cemaat ile yerleşeceği için arzuları bir nevi yazılı olmayan topluluk kuralları ile kısıtlamıştır. kapitalizm'in *geliştirdiği* toplum ise tersine hem israfı teşvik eden hem de yeteri kadar tüketmeyen bireyleri ayıplayan bir toplumdur.

2-) buradan hareketle islam'da ekonomi, tüketim-üretim üzerinden şekillenirken kapitalizm'de ise üretim-tüketim belirleyici etken(miş). yani islam'da ferd ve topluluğun ihtiyaçlarına göre üretim yapılırken, kapitalizm'de üretim yapılır ve reklam/moda ile sınırsız arzular harekete geçirilerek bu üretilenlerin satılması sağlanır. islami bir toplulukta zaten israf hoş karşılanmadığı ve üretim de tüketime nisbetle şekillendiği için kapitalizm'deki bol üretim, bol savurganlık, bol kazanç, (çevresel olarak) bol bozulma islami bir ekonomi'de söz konusu olmaz.

3-) girişimcilik, ticaret, bireysel kazanç ve infak. tekelleşmeyi engelleyecek ama bireylerin serbest girişimlerine de ket vurmayacak bir ekonomi islam'a uygun. islami devlet, piyasaya tekelleşme, kamu yararı gibi mevzular üzerinden müdahalede bulunabilir fakat girişimciliğe ket vurmamak için bunu iyi ayarlaması gerekir (kamu yararı epey mühimmiş ama; parklar, ormanlar, dereler aklıma geldi benim). girişimcilik ve ekonomik refah belli kesimin elinde olmasın diye zekat müessesi ve infak, girişimciliği teşvik edecek şekilde kullanılabilir. islam'da (hukukunda, toplumunda) kenarda para tutmak yerilirken (boş boş duruyor diye), ticaret, infak ve borç verme (kredi) teşvik edilerek dinamik, sınıf arası geçişin mümkün olduğu bir ekonomi var. bu ekonomi ile sağlanmak istenen ise, refahın yaygınlaşması, ferdin tamamen cemaat içinde erimemesi ama cemaati de aşacak şekilde (tekelleşme gibi) gelişmesinin engellenmesi.

4-) bunlara bağlı olarak bence, islami bir ekonomi'de *gelişmişlik, refah, bolluk; buna karşılık gelir düzeylerindeki farklılık* kapitalizm'deki gibi olamaz. *gelişmişliğe* sırf iyi bir mana yüklemek isterseniz bu islami ekonomi size yerilecek bir şey olarak gelebilir. fakat gelişmişliğin bedeli de malum, pek küçümsenecek şeyler değil: kötümser olursak dünyanın sonuna gidiyorken, iyimser olursak bu sorunları da aşabiliriz, orta yoldan gidersek bu sorunları ancak kapitalizm'i gerileterek/revize ederek aşabiliriz. beri yandan kapitalizm varken buna karşı koymak ve islam'a uygun bir ekonomiyi sağlamak o kadar kolay değil. iki şirketi ele alalım: bir şirket yaptığı fazla üretimi satabilmek için çeşit çeşit reklamlar, modalardan faydalanırken islami bir şirket toplumun isteğine göre üretim yapacak ve onunla sınırlı kalacaktır. eğer toplum gereksiz tüketime karşı ise kapitalist şirket zararlı çıkabilir ama bu pek böyle gitmiyor sanki? böyle böyle kapitalist bir ekonomi bir yandan gelişirken bunun uğruna alternatiflerini güçsüz bırakmakta (gerek askeriyle, hukukuyla, medyasıyla) ve gittikçe her yana daha bir yayılmakta. işte ahmet tabakoğlu da bu açıdan günümüzdeki islami bankaları/finans kurumlarını geçiş dönemi araçları olarak görüyor. yani müslümanlar'ın sistem içinde alternatif oluşturabilmesi için gerekli ve fakat nihai hedef olmaktan uzak. kredi için daha düzenli, islam'a daha uygun sistemler geliştirmek için bir kaç önerisi var ama detaylandırmamış (ben de işin ehli olmadığım için burayı es geçiyorum).

bu maddede anlattığım sebeplerden dolayı müslümanlar kapitalizm'e karşı olmaktansa ona eklemlenip güçlenmeyi ister oldular. öteki türlü güçsüz oldukları için pek bir değişiklik yapamıyor, devamlı engelleniyorlardı. çare eklemlenip güçlenmede arandı ama o cazibenin de içine çekildik, artık islami bir toplum olduğumuz (türkiye için) ne kadar söylenebilir (dindarlık bazında değil, dünyaya/evrene/insana bakış açımız olarak)? bundan kurtulabilecek miyiz, yeteri kadar güçlendiğimizde (?) silkelenip kendimize gelebilecek bir topluluğa dönüşebilecek miyiz, bilemiyorum. duam bu yönde açıkçası ama bu hususta ümitsizliğim de ağır basmakta.

yine de bireyler bazında bunun peşinden gitmemiz gerekiyor. topluluğu her birimiz oluşturuyor zira. bu manada benim aklıma ilk olarak emri bil-maruf, nehyi anil munker geliyor. yani, arkadaşlar, hocalar, aile ferdleri olarak bize düşen tüketim hususunda birbirimizi teşvik yerine bunu engelleme çabası. diyelim bir şey alınacak, alışverişe çıkılacak. şunu da al, bunu da al yerine bunu alıyorsun ama cidden ihtiyacın var mı, paranı şu şekilde (infak ederek, ticaret ile) harcasan daha faydalı olabilir tarzında birbirimize müdahale etmek. elbette bu o kadar kolay değil, insana karışmayı sevmeyen benim gibiler için bilhassa ama en azından bize kırılmayacak denli yakın olan ailelerimiz içerisinde bunu gerçekleştirebiliriz, dahası bize de böyle müdahalede bulunması için etrafımızı teşvik etmeliyiz. böyle böyle, tüketimin (en azından kendi kısıtlı çevremizde) övünülecek değil, hesap verilecek bir şey olduğu hissi ferdlere yerleştirilebilir. eğer zenginsek, çocuklarımızı zengin ortamlar yerine daha mütevazi ortamlar içinde yetiştirmeye ehemmiyet verebiliriz, dahası kendi çevremizi de bize benzerlerden oluşturmak yerine bizi denetleyecek, üzerimizde tüketime karşı bir mahcubiyet oluşturacak insanlardan oluşturabiliriz vs. böyle böyle reklamlara, tüketime karşı belki yavaş ama sağlam bir kale inşa edebiliriz. yöneticilerimiz de mecburen bize uymak zorunda kalacağı için onları da dizginleyebiliriz.

olmaz mı, çok mu uzak?
devamını okuyayım

15.09.2013 16:51 ~ 17:03

piri reis
nasıl neşeli bir ruh hali varsa artık, dağları bile rengarenk çizmiş yau: http://publicdomainreview.org/…e-maps-of-piri-reis/

ne güzel insanlar varmış.

15.09.2013 02:18 ~ 02:19

suriye
bugün el kaide ile ilgili bir haber gördüm, boğaz keserek infaz etmişler birini. tam esed muadili olmuşlar. ve ahmet hamdi tanpınar'ın huzur'undaki şu cümleleri aklıma geldi:

"-insanlıktan ümit kesmedim, fakat insana güvenmiyorum. bir kere bağları çüzüldü mü; o kadar değişiyor, o kadar kurulmuş makine oluyor ki... bir de bakıyorsun ki, o sağır ve duygusuz tabiat kuvvetlerine benzemiş... harbin, ihtilalin korkunç tarafı, asırlarca gayretle, terbiye ile, kültürle yendik sandığımız bu kaba kudreti birdenbire başı boş bırakmasıdır."

14.09.2013 13:50 ~ 15.09.2013 12:06

huzur (kitap)
ahmet hamdi tanpınar'ın romanı huzur hakkında:

--- spoiler ---

yeni yeni kitap okumaya başladığım zamanlardı, derslerden kaytarmak pahasına roman okurdum (pek kaliteli roman da değillerdi). o sıralar babam hocam da olduğu için çatışırdık hep. bir gün "roman da ne! bu faidesiz kitaplar uğruna derslerini de aksatıyorsun" diye kızıp üzerine kitabımı yırtmıştı. uzun süre hınç duymuş, roman okumaya da devam etmiştim (sonra felsefe kitapları için de çatışmıştık ama babam da durumu kabullenmiş, çatışmadan vazgeçmişti). yıllar sonra romanla arama farketmeden mesafe koymaya başladım, dile dökmekte zorlanıyorum ama sanırım bir romana adapte olmak artık beni yoruyor. hayatımın içinde bir hayat varmış da onu yaşıyormuşum gibi, ama esas zor olan kısım bu kurgu karakterleri (hayatımdakinin aksine) yazarın bana verdiği şekilde gözetlemek zorunda kalmam. o karakterler benim etrafımda olsa haklarında daha farklı şeyler düşünüp hissedecekken romandaki kelimeler ve o hava beni sıkıştırıyor hissine kapılıyorum; puslu, boğuk, romantik kelimeler etrafında akan o hikayeden kaçma isteğiyle doluyorum (gençken biraz daha hayatı böyle görmeye meyyaldim ama yaşım ilerledikçe benim neşem artıyor, neşem arttıkça da romanlar beni sıkıyor galiba). dahası bir müddet zarfında hayatımı yazarın hikayesindeki gibi görmeye başlıyor, etrafımdaki olayları düşünüp yorumlarken yazarın kelimelerini kullanır oluyorum; bu da canımı sıkar oldu. nihayet tüm bu sebeplerle son bir iki yıldır roman okurken hikayeden çok yazarın fikirlerine (siyasi/felsefi) ve onu aktarış biçimine dikkat kesilir oldum.

huzur'u okumaya ilk başladığımda sevdim, yazarın ustalığının hakkını ne kadar övsem de ifa edemem elbette. ve fakat ne zamanki mümtaz'ın hissettiği, gördüğü nuran'ın anlatıldığı kısımlar geldi; o vakit kitabı okumaya devam edemedim. koca yazarın en sevilen eserlerinden birinde böyle hissettiysem babamın hakkı varmış galiba diye düşünüp bir-iki hafta kadar ara verdim. zira bu kısımlarda hem üzerime ağırlık çökmüş hem de zihnim bulanmıştı. dahası hayatımın hiç bir döneminde bir kadını, kitapta var olduğu haliyle görmediğim için nuran karakteri bana iyice uzak ve sıkıntı veren bir karakter olup çıkmıştı. galiba romanlara mesafe alışımda erkek yazarların kadınlar hakkında ya çok yüceltici ya da çok yerici şeyler yazması da bir etken. zira şöyle baktığımda son yıllarda okuyup da cidden sevdiğim tek roman dostoyevski'nin karamazov kardeş'leri oldu ve o kitapta kadın karakterlere ayrılan kısım epey az.

huzur'un sonlarına doğru nuran bahsi gittikçe azaldığı için kitabı yeniden sevmeye başladım ve bitirdiğimde 'babamın romanlar hususunda söylediklerinin haklılık payı var ama yine de bu kitabı okuduğum iyi oldu' dedim. çünkü huzur elbette nuran'ın ve iki kişi arasındaki sevdanın ötesinde bir kitap idi.

" -bana hürriyeti tarif edebilir misin? ...... -ederim. başkaları için istediğimiz nimet. -ya kendin, kendin ne oluyorsun? -onu başkaları için istemekle ben de nefsime karşı hür oluyorum."
--- ---
devamını okuyayım

13.09.2013 23:50 ~ 14.09.2013 00:31

hz. ayşe
kendisi aynı zamanda işletmeciymiş (başka ne denir bilemedim):

kasım b. muhammed (ö.102/720) şöyle demiştir: bizim hz. aişe nezdinde bir sermayemiz vardı. o, bunu mudarebe yoluyla işletmeye verirdi. allah o`nun gayreti sebebiyle sermayemizi bereketli kılıyordu (es-serâhsî, a.g.e., xxı, 18) kaynak

bu yönünü hiç bilmiyordum.

11.09.2013 17:03 ~ 17:14

hz. muhammed
bu sevimli bebenin balığı koşulsuz sevmesi gibi biz müminlerin sevdiği zat. devamlı laf atanlar; kıskanmayın, siz de çalışın olur. aa zaten her tür rezillikleri yapan ünlüleri koşulsuz seviyorsunuz (hayatınıza olumlu hiç bir katkıda bulunmasa bile). kendi sevdikleriniz her türlü şehevani ilişkiler içinde ya bizim peygamberimizi de açıklarken temel sâikiniz bu oluyor.

1400 yıldır bitmedi bu sevgi yau; yeni yetme peygamberlerinizle (castin bibır) deneyin. belki öyle bitirirsiniz.

10.09.2013 01:49 ~ 16:16

robot
ufakken bize bir süpürge makinesi satmışlardı: ev temizleyen robot diye pazarlayarak. o zaman kendi kendine etrafı temizleyen bir şey zannetmiş, epey heyecanlanmıştım da. sonra alakası olmayınca hayal kırıklığına uğramıştım. o gün bugündür robot denen şeye zerre güvenmem; robot dendi mi bi kuşkulanırım.

tipi de daleklere benziyordu :<

10.09.2013 01:21

avm
tam şeytan işi. hele indirim günlerinde gitmişseniz o mağazadan bu mağazaya başınızın dönmesi muhtemel. baş dönünce de sağlıklı bir alışveriş yapamıyor, satış elemanının insafına kalıyorsunuz.

ama yazın iyi, yazın serin. (zaten şeytan da böyle böyle süslemiyor mu?)

09.09.2013 11:54 ~ 20:47

machine learning
bu başlığa mı yazılır bilemedim şimdi. görüntü işlemeli bir program olacak, matematik ve geometri sorularını fotoğrafladın mıydı sana çözümünü verecek. böylece benim gibi matematik/geometriyi kendi kendine öğrenmeye çalışanların hocaya ihtiyacını minimuma indirecek. nasıl, yapılır sanki?

düzenleme: benim dediğim *öğrenen makineden* ziyade *hoca makine* galiba djfh.

05.09.2013 20:34 ~ 20:49

nur suresi 35. ayet
"allah göklerin ve yerin nurudur. o'nun nuru içinde kandil bulunan bir oyuk(tan yayılan ışığa) benzer. o kandil ki sırça fanus içindedir; o fanus ki, inci (gibi parıldayan) bir yıldızdır sanki! ve o kandilin yakıtı, ne doğuda ne de batıda eşine rastlanmayan mübarek bir zeytin ağacından alınmaktadır. ve o ağacın yağı (öyle arı duru, öyle parlak ki) neredeyse ateş değmeden de ışık verecek: nur üstüne nur! allah, (erişmek isteyeni) nuruna eriştirir; işte (bunun içindir ki) allah insanlara örnekler vermektedir; çünkü her şeyi bütün boyutlarıyla (yalnızca) allah bilir." - muhammed esed

öyle bir ayet-i kerime ki, sıkıntıdan uykuya dalamadığında, içine çeşit çeşit darlık girdiğinde hatırlanması suretiyle ferahlatır insanı. sırf o nurun mâhiyetini düşünmek, tüm kâinatı kapladığını hissetmek bile kâfidir.

05.09.2013 19:54 ~ 19:54

odtü
ebu cehil yuvası, tüm ilericileri birbirinden sevimsiz.

05.09.2013 15:23

ilerici
bu lafı duyunca/görünce züccaciyeye girmiş fil geliyor aklıma. odaklanmış ileri diye bir noktaya, yanındaki yöresindekileri kırıp geçecek. o ileri uğruna neleri devirdiğinin farkında değil.

05.09.2013 14:21

ulu cami
(bursa'daki caminin) içinin herhangi bir köşesinden fotoğraf düşünce önüme, kalbimde çarpıntı başlıyor. bildiğin heyecanlanıyorum :ı

her bir köşesinde muhtelif hattatların eserleri vâki zira. hem ne eser, yirmi yılımı versem yapamam herhalde.

05.09.2013 14:13 ~ 14:50

istanbul
şimdi romantiklik yapcam, şöyle güzel türbeleri, böyle camileri var diye ama bilinen şehir klavuz da övgü de istemez. tuzu kuru için güzel şehir elbette.

ama gece gökyüzü fena ya burada. hep grimsi, simsiyah hali yok, yıldızların avucuna dökülmesi yok. dürbünle felan baktığında yıldızları görüyorsun lakin ziyafet eksik.

05.09.2013 14:06

french press
kendisiyle siyah çay da yapılıyor he.

bi kaşığa yakın çay, az kaynar su koyup on dakika bekle. akabinde bastırıp fincana dem kısmını koy, üzerine kaynar su ilave et. tam bi fincanlık demlenmiş çay, mis.

05.09.2013 00:43

tylolhot kafası
grip algınlığı hasebiyle içtikten bir yarım saat sonra hafif baş dönmesi, aman etraf da çok güzel; şuraya sızam da keyfini çıkaram diye insanı teşvik eden bir kafa.

bir helal kafa yapıcı olarak tylolhot.

03.09.2013 12:21

kenan çamurcu
atılan füzelerden korunmak için camları bantlayın diye tavsiyede bulunan kişi, üstüste tvitleri okununca tylolhot kafası yaşatması muhtemel.

03.09.2013 12:16 ~ 12:17

ibn
çok sevdiğim bir kelime. pek hoş kullanımları da var: ibn'ul vakt, ibn'u sebil, ibn'u tahkik. türetmeye devam edecek olursak: ibn'u hureyre, ibn'ul bint, ibn'l ulum, ibn'ul hisab (hesapçı kitapçı insan), ibn'u mâlâyâni (goygoycu insan, benim gibi:/), ibn'ul ortam (berkecan ile seçil).

31.08.2013 16:54

moda
durup durup düşünürdüm, giyecek farklı bir şey bulamadıklarında bu ünlüler tesettüre girer, moda olur ve modanın yılmaz takipçileri de bundan geri durmazlar diye. şindilik ünlü ayağı gerçek oldu:
m.i.a. - lady gaga

bakalım sokağa ne zaman inecek?

31.08.2013 14:31

kahkaha
(bkz: eşek anırması)

30.08.2013 17:11

islam ülkelerinin haline bakıp atatürk'e dua etmek
sözlükte en çok sevilen şahıslardan biri olan atatürk bir osmanlı paşasıydı. onun kültürüyle yoğrulmuş, nefes bulmuş birisiydi.

yine sözlüğün en nefret edilen şahsı tayyip erdoğan ise bir cumhuriyet çocuğudur. onun tornasından, kültüründen geçmiştir. bu soysuz kültürden, eğitimden geçen birinin bugün çamlıca tepesinde bir cami yapmak için bu kadar ısrarcı olmasında da şaşılacak bir şey yoktur bu yüzden. ancak tarihinden kopmuş bir devletin lideri böyle bir şeye kalkışabilirdi.

eğer dua edeceksem ille, bu osmanlı kültürünü oluşturan dedelerime (bizans da dâhil), o güzel insanlara olur. yoksa onu kesip biçmiş, bizi toki harfleriyle başbaşa bırakmış ve bugünkü kopuk kültürsüzlüğün temellerini atmış birine olmaz.

bugün güya o kültürü sahiplenen ama herkesten beter bozan muhafakazarı da, kemalisti de, o'su da busu da bu köksüzlükten muzdaribiz hâlâ. o laf atmaktan çekinmediğiniz muhafazakarlar, taptığınız ulus-cumhuriyet devletinin mahsülüdür. buyrun kına yakın.
devamını okuyayım

30.08.2013 15:37 ~ 17:15

dinde mantık aramak
dinde akıl değil, naklin mühim olduğu mevzu bahis oldu mu hz. ali'nin "din, akılla, görüşle olsaydı, mestin üstünü değil de, altını mesh etmek gerekirdi. hâlbuki resulullah, mestlerinin üstünü mesh ederdi" sözü ile bir girizgâh yapılır genelde. bu söz, aklın aceleciliği yüzünden bazı sırrına vâkıf olamayacağı emirler olduğu hususunu beyân etmek için kullanılsa ne âlâ. ama genelde akıl hiç mühim değil, nakildir nakil için kullanılınca muhtelif sorunlar meydana geliyor. zira bu yaklaşım şekli dinî hükümler arasında bir ilişki kurma, adâlet-hikmet arama gibi gâyelere de ket vuruyor; hem tembelleştiriyor hem de semeresi cidden zararlı oluyor. (en uç örneği selefiler ama islâm memleketlerinin genelinde de vukuu bulan bu değil mi?) bu yüzden hanefî mezhebinde, bilhâssa ibadetler hususunda akıl yerine nakil tercih edilir; taabbüdî emirler, sebep aranmaksızın yerine getirilir. yerine getirdikçe zaten hayatında faydasını, hikmetini görürsün. buna rağmen âlimler taabbüdî emirlerde de bir gâye aramaktan geri durmamışlar, aklıma gelen ilk örnek (hoşuma da gidiyor bu); namazda gözleri yummanın mekruh olmasına dâir gelen nakil ile yetinilmemesi ve bunun hikmetinden sorulması. nitekim "eğer huşû bozuluyorsa gözleri yummakta bir sakınca yoktur" görüşü var olduğu gibi, "gözleri yummamak bir sünnettir. sünnetin terkinde de kerâhat söz konusudur; bunun hikmeti ise namazda her uzvun ifâ etmesi gereken bir mükellefiyeti vardır. gözünki de tefekkürdür. eğer gözler yumulursa bu uzvun mükellefiyet hakkı tam yerine getirilmez. sen teemmül ediver." şeklinde bir görüş de vardır. bu yüzden ben de hz. ali'nin bu sözden neyi kastettiğini, hakikaten mestlerin altlarına değil de üstlerine mesh etmenin mantıksız mı olduğu meselesini incelemek istedim.

evvela, nakil ve akıl yaklaşımımdan bahsetmem gerekiyor. nakil benim başlangıç noktam. eğer nakli öne almazsam aklım şuna da hüküm verir, buna da; aklımın vardığı bu çeşit çeşit sonuca hakemlik yapacak şey nakildir. mesela namaz niye öyledir (dört rekatlıdır) de şöyle (on rekatlı) değildir gibi bir yaklaşımın varacağı net bir hüküm var mı bilemiyorum. ama allah öyle emretmiş, resulullah (s.a.v) de bu şekilde kılmış rivâyeti geldiğinde baş üstüne diyor, hayatımızı buna göre şekillendiriyoruz. yine de bir kere bunu kabul ettiğimizde kendi aralarında belli bir mantıksal ilişki de kurabiliyoruz (namazlarda üst sınır olarak 4 ile 8 rekatın kabul edilmesi gibi). o halde nakli başlangıç noktası kabul edip aklı da nakiller arası ilişkiyi düzenleme, nakildeki sebepleri kavrayıp buna göre hüküm verebilme vâsıtası olarak ele alabiliriz (hz. ömer'in ganimet toprağına maslahat gereği naklin zâhirine göre değil, sebebine göre hüküm vermesi gibi.

şimdi mest üzerine mesh bahsine gelebilirim. konuya biraz âşina olanların bildiği gibi, abdest ve gusül hakiki bir pislikten temizlenme değil, hükmî bir pislikten (hadesten) temizlenmedir. eğer hakiki bir pislikten temizlenme olsaydı sadece necasetten tahâret olur, hadesten tahâret olmazdı. hâliyle ayaklar yıkanırken onlarda bir pislik olması hasebiyle değil, o kısma hades (hükmî pislik) sirayet ettiği için yıkanır. mestler giyildiğinde de ayakları yıkamak yerine tıpkı başta olduğu gibi mesh verilir. nasıl ki baştaki hadesten kurtulmak için tamamen yıkanması gerekmez, kezâ mestlerin tamamının yıkanmasına da lüzum yoktur. yani mestlerin altlarına değil de üzerlerine mesh vermek, nakille bilebildiğimiz hakiki-hükmî pislik ayrımı sonucu gayet makul bir şekildir. elbette biz bunu resulullah (s.a.v) bu şekilde yaptığı için yaparız, ama bu mantıksız da değildir.

peki hz. ali'nin bu sözü ne manaya geliyor? ben şu şekilde tevil ettim, allah'u â'lem (parantez içleri bana aittir):

"din, (nakil olmaksızın) akılla, görüşle olsaydı (abdest ayeti dâhil hakiki-hükmî pislik ayrımına gitmeseydi), mestin üstünü değil de, altını mesh etmek gerekirdi (zira ayak tabanı üstlerine nisbetle daha çok pislenir). hâlbuki resulullah, mestlerinin üstünü mesh ederdi (zira ayaklara sirâyet eden hükmî pisliktir, mest de bir meşakketi def etmek hasebiyle nakil ile meşrudur, o halde altlarına mesh vermek ile üstlerine mesh vermek arasında bir fark yoktur.)"
devamını okuyayım

27.08.2013 17:00

manageflitter.com
bana da bir abi önerdi, google plus'tan tvitıra post göndermek için epey fâideli.

27.08.2013 15:39

kabe işgal altındadır
onun da tahtı sallanacak. mealen ne demişti abdulmuttalip (allah mekanını cennet eylesin):

kâbe allah'ın evidir. onu koruyacak olan da odur.

27.08.2013 15:21 ~ 15:41

neoxolmis
çok sevimli bir kedisi var. bana gösterdi, uslu durursanız size de gösterebilir belki!

ama nioks diyince aklıma, küfrün içine içine girdiği halde imânını muhafaza edebilmesi gelir en başta. her şeyden evvel bu yüzden severim.

27.08.2013 15:04 ~ 15:16

ahlak
en başta şu kişi şöyle yaptı, bu böyle yaptıyı bir kenara bırakalım. falan filan derdimiz değil. dert, başkasında görüp tiksindiğimiz davranışı yapar hâle gelebilmek. o yüzden birini kınar gibi olduğumda beni bir titreme alıyor; ya kınadığım başıma gelirse?

sâhi kişileri kınamaktan geçip davranışın *bizde oluşmaması* için cehd etmek kadar zoru var mı?

27.08.2013 15:02

andrey tarkovski
şu röportaj'dan hareketle:

bu röportajı ilk okuduğumda kızgınlık hissetmiştim. hakkında bir kaç laf geveleyecektim ama sonra "benden daha tecrübeli biri, hemen gaza gelip yanlışlık yapmayayım" diye vazgeçmiştim. derken geçenlerde rabia meydanı gündemde iken, aklıma rabiat'ül adeviyye hz. geldi, o bir erkeğe sevgisini tamamen sunmak yerine kendisini rabbine adamıştı. o halde esas iş erkek-kadın farketmeksizin "kendi dünyası" diye sunulan bir hayattan vazgeçmek, asıl gayesini bulmak. ve bizim kültürümüzde bunun hakkını verebilmek için bir şeyh'e intisap etmek lazımdır. çünkü ne erkek, ne de kadın tek başına, kendi dünyasında ısrar ederek rabbe tamamen ulaşabilir, manevi mertebeleri geçebilir. illa ki bir terbiye ediciye muhtaçtır (kendi dünyasına kapılmaktan alıkoyabilecek, onu gözetimde tutan bir insana). zira insan acelecidir, bundan dolayı maddiyat onu çeker. yanında yöresinde bu çekimi engelleyebilecek kendi cinsinden varlığa da bu sebeple muhtaçtır; erkek erkek olmakta, kendi dünyasında ısrar ettiği müddetçe bahsedilen o kötülükler süregelip devam edecektir. daha da fenası, kadının da ona katılıp topluluk halinde sürüklenip kötülüklere gidilmesidir.
devamını okuyayım

26.08.2013 00:55 ~ 01:13

selimname
râyâtının alemleri üstünde uçmağa
sîmürg-i feth hem-çü nesîm-î seher gelür

hâkan ki at sürünce bir iklîm-i düşmene
pîş ü pesinde mahşer-i tîg ü teber gelür

bu kısımlarının osmanlıca'ya cevrilip rika ile yazılmıs hâli:
http://db.tt/dw1lpe4u

ekleme: râyâtının kelimesini nun yerine kef ile bitirmek gerekirmiş.

22.08.2013 18:53 ~ 19:28

sakalı kökten kesmek haramdır
kurban olsunlar resulullah (s.a.v)'e! ne guzel bir sünnet o. tabii haram olacak, bir erkeğin sakalsız olması kadar fena bir görüntü olur mu hiç?

20.08.2013 10:33 ~ 26.08.2013 02:20

suudi arabistan
yaptığı açıklamalarla, aldığı tavırlarla her gün müslümanların kalbinde daha kötü izler bırakan bir krallıga sahip memleket. ama allah büyük, belalarını elbet o verecek bir gün. ya müslümanlar eliyle veya başka bir yolla.

tabii ihvan'a karsı yaptığı terörist açıklamasına yine de şaşırmıyoruz. niye derseniz, cevabı şurda.

19.08.2013 22:44 ~ 27.08.2013 15:15

teleskop
hakkında yapılan şöyle bir belgesel mevcut. nasıl icat edilmiş, hangi aşamalardan geçilmiş, ne tür sorunlara nasıl çözümler bulunmuş diye merak ediyorsanız izleyin derim.

19.08.2013 12:24

kedi
insan gibi bu da acaip bir mahluk. bizim burada bir tanesi var, resmen karatay diyeti gibi yemekleri seviyor. hamur işlerine hep mesafeli, bir mızmız. tamamdır, hakkıdır onun da bazı şeyleri sevmesi/sevmemesi dedim ama o da ne! kendisi yemediği gibi yemek isteyen diğer kedilere de hırlıyor, mafya kesiliyor. eve yaklaştırmıyor. velhasıl bunların da güzeli, iyisi kötüsü var. hep şirin hayvanlar değiller.

19.08.2013 12:05

edward elric
kendisine fes taktım.

bence cok yakıştı. simyacı olarak osmanlı ordusuna almak gerekmekte.

19.08.2013 03:07 ~ 03:08

principia philosophiae
türkçe çevirisinin başında descartes'in bir prensese yazdığı mektubu var. epey övüyor orda prensesi, hehe (bir de ben dalkavukça övmem demiş ama öyle bir intiba edindim şahsen ben).

lakin benim değineceğim kısım başka. evvela, descartes'in üslubu hoşuma gitti. kısaca meramını maddeler halinde anlatıyor ama her maddenin akabinde de onu açıklıyor. bir nevi kendini şerh ediyor. (ömer nesefi akaid'ini taftazani şerhiyle okuyormuş hissi vermiyor değil).

üslubu geçip bahsetmek istediğime gelecek olursam. kitabın ilk kısımlarında çocukluk ön kabüllerimizden sıyrılabilmemiz için her şeye şüphe ile yaklaşmamız gerektiğini söylüyor. ama şüphe ile yaklaşınca "hareket" etmek, daha doğrusu hayatında belli ilkelere göre kararlar almak zorlaşıyor. bunu çözmek için üç türlü norm kabul ettiğini söylüyor descartes:

(özet geççiler için):
1-) dine sağlamca bağlanarak akıllı insanlar tarafından savunulan mutedil bir yol benimsemek.
2-) en kuşkulu kanılarını bile bir kez kabul ettikten sonra inatla izlemek.
3-) dünyayı değiştirmek yerine kendini değiştirmeye, kendi dışındaki nesneleri anlamak için yeterince uğraştıktan sonra gerisini su koy vermeye (fgjh, biraz abarttım) çabalamak.

(kitap çevirisiyle de olsa biz yazarın ağzından duymak isteriz diyenler için):

"nasıl kaldığımız yıkıntıyı yeniden yapmaya başlamadan önce yıkmak, gereç biriktirmek ve mimar bulmak ya da evin mimarı oluyorsanız, sonra dikkatle planını çizmekle yetinmeyip de aynı zamanda bu işle uğraşırken rahatça oturabilecek başka ev bulmanız da gerekiyorsa; bu iş gibi usum ( us mu? :( - eyfi) beni yargılarımda kararsız olmaya zorlarken, işlerimde kararsız kalmamak ve böylelikle elimden geldiğince mutlu yaşayabilmek için de kendime, üç ya da dört normdan oluşan eğreti bir ahlak benimsedim. birincisi, tanrı'nın çocukluğumdan beri içinde yetişmeme iyilik ve inayet (kayra) buyurduğu dine sağlamca bağlanarak, yurdumun yasa ve törelerine uymak, başka her şeyde kendimi, birlikte yaşayacağım kimselerin en akıllıları tarafından genellikle yerine getirilen en ölçülü ve aşırılıktan en uzak kanılara göre yönetmekti... ikinci normum, elimden geldiği ölçüde, işlerimde yetkili ve inatçı ve en kuşkulu kanıları bile, bir kez kabullendikten sonra güvenilir ve şaşmaz kanılarmış gibi her zaman inatla izlemekti. üçüncü norm, her zaman işi talihe bırakmak yerine kendimi yenmeye ve dünyanın düzeninden çok, kendi isteklerimi değiştirmeye ve genellikle düşüncelerimizden başka hiçbir şeyin tamamıyla elimizde olmadığına, dolayısıyla bizim dışımızda olan nesnelere ilişkin elimizden geleni yaptıktan sonra, gücümüzün yetmediği tüm nesnelerin bizim için salt olanaksız olduğuna alışmaktır."

niye en çok etkilendiğim kısım burası oldu? zira ilkeler olmadan hayatımda düzgün karar alamadığımı ve devamlı kafa karışıklığı, o yana bu yana savrulma yaşadığımı farkettim. hiç bir hareketten emin olamama, devamlı sorgulama bu sefer insanı atalete sevkedebiliyor. doğru şeyi yapayım diye debelenirken hiç bir şey yapmayıveriyorsun. bu halden sıyrılmak istediğimde kendimden ziyâde güvenebileceğim varlığın sadece allah olduğunun farkına vardım. kendime, vicdanıma güveneyim diye yola her çıkışımda çizgimi kaybettiğimi farkettim. yine her şeyi tamamen yerli yerine oturtabilmiş değilim, dahası kendimden ve vicdan dediğim kalbime danışmaktan da tamamen vazgeçebileceğimi zannetmiyorum ama etraf iyice pusulu bir hâldeyken beni amel etmeye yönelten temel sâik bundan böyle din temelli olacak (inşallah).
devamını okuyayım

19.08.2013 00:04 ~ 01:07

kara çarşaf
dünyadaki pek çok kadın rüzgarda bu kıyafetin nasıl uçuştuğunu, nasıl salındığını; o rüzgarın tene değen kumaşta nasıl hissedildiğini asla bilemeyecek.

ne kadar yazıık.

18.08.2013 17:33

burqa
cok havalı durur, kafes gibi olan yüz kısmından ziyâde afgan kadınlarının giydiği o renk, o kumaş, endâmı ortaya çıkaran o kesim harikadır. en sevdiğim tesettürdür yâni. ama niyeyse umre'de hiç denk gelinmiyor burqalılara (umre'ye gelme fırsatı bulamıyorlardır bir ihtimal, savaş yüzünden). böyle internetten temâşa edebiliyoruz ümmeti muhammed'in bu güzel kadınlarını:

http://www.glamour.com/…0411france-burqa-ban_fa.jpg (çok havalı \m/)

18.08.2013 17:26

rabia selamı verenlere kömür ve bulgur yardımı
makarnadan bulgura geçtiğimiz iyi oldu. hem daha besiler, zekâmızı geliştirir. hem çok leziz.

oooh. yarasın \||/

18.08.2013 16:51 ~ 16:52

r4bia
kendi insanı varken başkaları için üzülenlerin abarttığı sembolmüş.

kendi insanı diye bir şey yok, insan diye bir şey var evvela bunu bir belirtelim. filan kişi taksim'de ses çıkarmamış da şimdi ses çıkardığı için samimi bulunmuyormuş. e sen çıkar? tutan mı var da çıkarana da pislik atma peşindesin.

aynaya bak, ondan sonra laf at.

17.08.2013 21:46 ~ 29.08.2013 00:04

r4bia
yazılı olarak \||/ semboluyle gosterilir. direnenlere selam olsun.

\||/

17.08.2013 12:42 ~ 18.08.2013 18:25

özdek
soysuz felsefe çevirilerinin bir numaralı sözcüğü. bir felsefe kitabında yüz kere rastlayabilirsiniz. ve aklınız hemen kayar. mesela her özdek görüşümde zihnimde bir ördek tasavvuru oluşur ve bunları zihin gölümde yüzdürürüm.

felsefe felan hak getire tabii, ördek ve göl varken ne uğraşcam.

13.08.2013 15:10 ~ 15:11

richard dawkins
adamın söylediklerini aşağı yukarı erdoğan bayraktar da söyledi; ona çok göremedim o yüzden.

13.08.2013 11:31

ahzab suresi 37. ayet
allah hz. zeynep'in gönlünü hoş tutmak için neden peygambere evlenmesini emretmiş olmasın ki? bir kadının arzu ve isteklerinin yaratıcı tarafından önemsendigi fikri pek sıcak gelmiyor herhalde? zira resulullah zaten hz. zeynep'i tanıyordu, buna rağmen hz. zeyd ile evlendirdi. asil soydan gelen halasının kızını bir azatlı ile evlendirerek (hz zeynep bunu hiç istememişti) asil-asil olmayan gibi toplum tarafından oluşturulmuş ve değiştirme şansı bulamadığımız özelliklerin aslında mühim olmadığını gösterdi. ama hz zeynep kendisini resule layık görüyordu. bu yüzden evlilikleri uzun sürmedi ve allah da kerih görmesine rağmen resulun sözünü dinlediği (hz. zeyd ile evlendiği) için hz. zeynep'i mükafatlandırdı.

ayete bir de böyle bakabilirsiniz.

13.08.2013 11:24 ~ 12:24

elf gözlerin neler görüyor legolas
- elf gözlerin neler görüyor legolas?
- sonsuz varlık içinde hiçliği...ahh minel aşk....
- ohoo, kafa gitmiş (*-*)?

13.08.2013 11:18

seyif
iran guzeli olmus

13.08.2013 11:03 ~ 01.09.2013 22:24

cehennem
allah'ı, yani sonsuz bir varlığı inkar eden için sonsuza dek ondan mahrum kalacağı mesken. içindeki azabın esas korkutuculuğu da bu. ondan mahrum olduğu için hiç dinmeyen bir acı var o meskende. düşün ki şu dünyada bile aşık olduğun birinden mahrum kalınca nasıl da yanıyor için. ya sonsuz ve kâmil bir varlıktan mahrum kalmak?

peki o meskene ebedi girenler bunu hakeder mi? bedenî acıları haketmez diye bir mantık kurulabilir (hele ki çok iyi olmasına rağmen yaratıcıya inanmayan insanlar için). öte yandan inkâr edenin hakkı mahrumiyettir. o halde zâtını inkâr eden ve sevmeyenlerden kendini mahrum bırakması, herkes gibi yaratıcının da hakkıdır. bedenî bir azap olmasa bile o varlıktan sonsuza dek mahrum kalmak acıların en büyüğü olabilir.

06.02.2013 21:15 ~ 13.08.2013 11:08

laz böreği vs kürt böreği
bu rekabeti yok edecek bir çare bulmuş pastanenin biri. laz böreği yapmış ama şerbetlemek yerine üzerine pudra şekeri dökmüş. böylece ortaya halkların kardeşliğini vurgulayan harika bir tat çıkmış. arayı bulmak dediğin böyle olur.

06.02.2013 18:41

ölmek
iyi insanların ölmesi kendileri için rahmetken kalanlar içinse zulmettir. bu yüzden erken öldüklerinde vah bize diye ağlamalıdır, onun yaşayamadığı günler için değil.

05.02.2013 17:26 ~ 13.08.2013 11:05

battlestar galactica
hakkında kafamı kurcalayan soru şu: hiç tek tanrılı dinlerle tanışmamış bir toplumun düzeni nasıl oluyor da amerika sistemine benziyor? yine bizim bildiğimiz tek tanrılı dinlerle hiç tanışmamış bir toplumda amerika'dakine benzer bir kürtaj hakkı için nasıl savaşılmış oluyor? daha çok hint geleneğinden yola çıkarak ona benzeyen bir toplum yapısı olsa daha mantıklı olurmuş gibime geliyor açıkçası.

04.02.2013 14:39

insan kelamı
insandan istemesi mümkün olan şeyler. hanefi fıkıh kitaplarında namaz bahsinde geçer, 'namazda insan kelamına benzer şeylerle dua etmek namazı bozar' diye. insandan istemesi mümkün olan yani maddi her şey, 'beni yedir, evlendir, felanca işi nasip et, filanca devrim hemen olsun' gibi tüm dualar. çünkü onları insanlarla etkileşerek bir şekilde halletmek mümkün. belki de sadece namaz içinde değil, namaz dışında da insan kelamına benzer şeylerle dua etmemek gerek. insandan istemesi mümkün olmayan onca şey varken niye mümkün olanları rabb'den isteyelim ki?

04.02.2013 14:13

samsung galaxy tab 8.9
samsung tarafından en geç güncellenen cihazlardan herhalde. ics güncellemesini neredeyse bir yıl sonra verdi, o ara jelly bean ise çoktan çıkmıştı. he, nihayetinde cihaz hızlandı evet, ama olur da değiştirmem gerekirse bir daha samsung tabletlere elimi sürmem.

bu modelin en güzel özelliği ise boyutuydu, beni cezbeden tarafı da oydu zaten. o yüzden arada dövsem de hala seviyorum.

01.02.2013 20:19 ~ 06.08.2013 14:16

virginia woolf
epeeyce uzun bir zaman evvel okumuştum virginia woolf'un "kendine ait bir oda" isimli kitabını. okuduğumdan beri aklımda kalan en bariz vurgu, woolf'un kadın yazarların eserlerinde (kadınların önündeki çeşitli engeller yüzünden) var olan öfkeleriydi. öfkelerinin yazılarını gölgelediğinden bahsediyordu. bu kitabı okuduktan sonra mı bilmiyorum tam hatırlamıyorum. ama öfkeli yazıları sevmiyorum ben de, demek istediği şeyden uzaklaştırıyor, gereksizleştiriyor gibi. bu yüzden kendim de öfkelendiğimde mümkün mertebe yazmamaya çalışıyorum. geçenlerde bir konu hakkında düşünürken epey öfkelenmiştim mesela, o hırsla yazacakken woolf geldi yine aklıma ve yazmak yerine gidip spor yapayım dedim. kendine ait bir odadan öte, öfkeyi belli bir sınırda tutmak istiyorsak spor yapmalı diye düşündüm. sonra öfkeden yakınılan kısmı bulayım diye kitabı elime aldım ama ne dizin var, ne ctrl-f... haliyle rast gele bulduğum şurayı alıntılayayım istedim ben de:

[charlotte bronte tarafından yazılan jane eyre romanı için] "....kitabı pride and prejudice'in yanına koyarak, kişi bu kitabı yazan kadının jane austen'dan daha çok dehaya sahip olduğunu söyleyebilir, dedim; ama kişi yazdıklarını yeniden okuyup içindeki ani sıçrayışları, hiddeti saptayınca dehasını hiçbir zaman eksiksiz ve bütünüyle dile getiremeyeceğini anlıyor. kitapları sakatlanmış ve çarpıtılmış olacaktır. bilgece yazmak yerine aptalca yazacaktır. kişileri üzerine yazacak yerde kendisi üzerine yazacaktır. kendine düşen yazgıyla çatışma içindedir. genç yaşında yolundan alıkonmuş ve engellenmiş olarak ölüp gitmenin dışında elinden ne gelebilir?"

günümüzde de kadınlar olarak (kimi zaman müslüman kadınlar olarak) pek çok engelle karşılaşıyoruz ve haliyle bu bizi öfkelendiriyor. öfke kimi yerlerde (hakkımızı almak için) yararlı olsa da bir şey üretmek istiyorsak bundan kendimizi arındırmak faydalı olur. yine ister kadın ister erkek, ister dahi olsun ister dahi olmasın, woolf'un bu dediklerine kulak vermek gerek.
devamını okuyayım

01.02.2013 20:13

emanet
akıl. yaratıcı tarafından mahlukatına teklif edilmesine rağmen hepsinin yüklenmekten kaçındığı ama cahil cesaretiyle insanın öne atıldığı en mühim emanetlerden.

akıl derken; doğruyu yanlıştan, iyiyi kötüden ayıran melekeyi kastediyorum bu arada. 'neye göre, kime göre' diyip işin içinden çıkmanın fazlaca makbul olduğu şu zamanlarda böyle bir melekenin varlığını hatırlamak, bünyeye bir uyarı çekmek iyi olabiliyor. gerçi bazen insan isyan etmiyor değil 'böyle bir melekeyi ben istememiştim' diye. ama verilen bir şeyi geri çevirme imkanımız yok. ne olursa olsun yaratıcı güvenmiş ve vermiş, layık olmanın yolunu bulmak elzem.

"gerçek şu ki, biz (akıl ve irade) emaneti(ni) göklere, yere ve dağlara sunmuştuk; ama (sorumluluğundan) korktukları için onu yüklenmeyi reddettiler. o (emanet)i insan üstlendi; zaten o, daima haksızlığa ve akılsızlığa son derece meyyal biridir. (zulme ve cahilliğe meyyal diye de çevirebiliriz-eyfi)" muhammed esed

09.01.2013 19:14

